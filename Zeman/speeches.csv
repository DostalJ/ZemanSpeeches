date;link;title;text
2017-01-16;http://www.zemanmilos.cz/cz/clanky/projev-prezidenta-republiky-pri-udeleni-vyznamenani-vojenským-veteranum-royal-air-force-a-britských-pozemnich-sil-ceskoslovenskeho-puvodu.htm;Projev prezidenta republiky při udělení vyznamenání vojenským veteránům Royal Air Force a britských pozemních sil československého původu;Dámy a pánové,dovolte mi, abych úvodem tlumočil blahopřání Jejího Veličenstva královny všem vyznamenaným. Řekl jsem jí, že v roce 1938 stálo tehdejší Československo samo před Hitlerem, a právě proto o dva roky později, v roce 1940 stála Velká Británie sama před Hitlerem. A citoval jsem tehdy Churchillův výrok, protože královna i já máme Churchilla velice rádi, kdy Churchill krátce po Mnichovské dohodě řekl, cituji, Velká Británie stála před dvojí volbou. Mohla ztratit čest, a mohla mít válku. Velká Británie ztratila čest a bude mít válku.Nesmírně si vážím českých vojáků, kteří bojovali v britských řadách, a mnoha z nich jsem už udělil státní vyznamenání. Chtěl bych vyjádřit radost z toho, že to mohu učinit i dnes při příležitosti audience u Jejího Veličenstva královny. Závěrem bych vyjádřil něco, co možná některé lidi bude provokovat. Jsem občas vyzýván k tomu, abych vyznamenal lidi, kteří trpěli pod nacistickým terorem, a já na to odpovídám, že utrpení si zaslouží soucit, utrpení si zaslouží lítost, ale za utrpení se nevyznamenává. Státní vyznamenání je vyznamenání za službu své vlasti, a tedy i za boj za její svobodu. Kdybychom se kochali svým utrpením, nikdy nezískáme nezávislost a vždy budeme podrobováni silnějším sousedem. Proto není náhodou, že medaile, kterou jste, drazí přátelé, byli vyznamenání, se jmenuje Medaile Za hrdinství, dalo by se také říci medaile za odvahu.Já bych vám chtěl ještě jednou poděkovat za vaše hrdinství a za vaši odvahu a za to, že jste dokázali i v těch nejtěžších chvílích naší národní existence pomoci své vlasti.Once more, thank you so much for your attention. 
2017-01-16;http://www.zemanmilos.cz/cz/clanky/projev-prezidenta-republiky-pri-tiskove-konferenci-po-audienci-u-kralovny-velke-britanie-a-severniho-irska.htm;Projev prezidenta republiky při tiskové konferenci po audienci u královny Velké Británie a Severního Irska; Protože naše setkání je po audienci u královny a podruhé se dnes nesetkáme, tak já se pokusím zahrnout všechny plánované body svého programu.S Jejím Veličenstvem jsem se sice viděl potřetí, ale předchozí dvě setkání byla poměrně krátká, jedno před více než dvaceti lety, když královna byla v Praze, a druhé, když jsme se oba účastnili pracovního oběda v Normandii. Takže, toto třetí setkání bylo tak trochu ve stínu tragické události, která, jak víte, se stala nedávno v Londýně. To znamená požár, nemohu říci mrakodrapu, ale vysokého domu o asi sedmadvaceti, nebo kolika patrech. Královna mně říkala, že se právě vrátila z prohlídky tohoto domu. A téma, o kterém jsme především mluvili, byl osud českých občanů ve Velké Británii. Mimochodem odhady tohoto počtu jsou značně různorodé, mezi padesáti až sto tisíci. Ale ať je tomu jakkoliv, každý politik musí vyjádřit především zájem o to, aby naši občané zde mohli jak pracovat, tak studovat, a nebyli diskriminováni proti situaci, kdy Británie ještě byla členem Evropské unie.Dnes vyznamenám šest veteránů, z nichž jeden, nebo spíš jedna, žena, má sto čtyři let požehnaného věku, takže, říkal jsem královně, že i ona v době druhé světové války působila jako řidič, driver, a královna byla také řidičem, nebo řidičkou, takže je to zajímavá shoda okolností. A královna samozřejmě vyjádřila přání, abych všechny pozdravoval a popřál jim mnoho štěstí, zdraví a dlouhá léta.Potom odjedu na setkání s Borisem Johnsonem. Královně jsem říkal, tak můj hrdina, Winston Churchill byl Váš první premiér, teď jste řekla, že máte desátého premiéra, tak nevím, nevím, jestli náhodou nejedu na setkání s Vaším jedenáctým premiérem, ale to se všechno samozřejmě uvidí. Takže, jak vidíte, dámy a pánové, opět jsem se vměšoval do vnitřních záležitostí země, kterou jsem momentálně navštívil. Borise Johnsona to možná potěší, jestli to potěší paní premiérku Mayovou, o tom si nejsem tak úplně jist. A po setkání s Borisem Johnsonem, kterému chci připomenout jeden velmi nepříjemný incident, to bohužel bude jaksi konfliktní téma, ale co se dá dělat, to už v politice někdy bývá. Parta teenagerů nedávno zabila českého občana. To se stane, to se dokonce může stát i v Praze, ale tito teenageři byli soudem osvobozeni, takže my samozřejmě budeme podávat stížnost k evropským soudům, ale já to panu Johnsonovi připomenu, protože v Praze by se přece jenom asi nestalo, aby když někoho zabijete na ulici, tak abyste ty, kdo zabili, osvobodili. Česká justice si zasluhuje nejhlubší kritiku, ale takhle hluboko ještě neklesla.A to je tak asi všechno, co Vám mohu úvodem sdělit.  
2017-01-14;http://www.zemanmilos.cz/cz/clanky/projev-prezidenta-republiky-pri-tiskove-konferenci-k-ukonceni-navstevy-jihoceskeho-kraje-181091.htm;Projev prezidenta republiky při tiskové konferenci k ukončení návštěvy Jihočeského kraje; Vážená paní hejtmanko, dámy a pánové,především bych chtěl paní hejtmance i jejímu týmu poděkovat za skvělou organizaci mé návštěvy v Jihočeském kraji. Paní hejtmanka obsáhla ve svém přehledu téměř vše, co bylo náplní této návštěvy. Nerad bych se opakoval, a také proto, protože předpokládám, že budete mít i otázky k jiným než regionálním tématům, tak bych jenom doplnil několika drobnými postřehy.Ano, je pravda, že jedna velmi hezká dívka na náměstí se přihlásila do diskuse a místo položení otázky říkala, pane prezidente, Vy vypadáte opravdu velice dobře. Mě to pochopitelně zahřálo a odpověděl jsem jí, víte, novináři píší o tom, že vypadám špatně, a mně vždycky vstupují slzy dojetí do očí, jaká je starost českých médií o můj zdravotní stav. Chci věřit tomu, že je to opravdu zájem o to, abych dlouhá léta žil, a nikoli zájem, který je charakterizován podporou některých jiných, mediálně zajímavých kandidátů. To je poznámka číslo jedna.Poznámka číslo dvě. Byl jsem zemědělci právě v Hošticích požádán, abych novinářům sdělil, že řepka je plodina, která zušlechťuje půdu. Já sám nejsem zemědělec, takže já vám od zemědělských odborníků pouze tuto informaci předávám a záleží pouze na Vás, jak s ní naložíte.Třetí a poslední poznámka. V tom spektru velmi zajímavých setkání nemohu vynechat setkání se Zdeňkem Troškou na statku v jedné vesnici, kde Zdeněk Troška natáčí svoji další pohádku. Bylo to příjemné setkání, kde jsem panu Troškovi řekl, jste opět obklopen závistí, protože na Vaše filmy chodí hodně lidí. Kdyby na Vaše filmy kromě několika estétů nechodil nikdo, budete až do nebe vynášen našimi jinak neschopnými filmovými kritiky.A citoval jsem mu epigram Karla Čapka, který jednou napsal, literární kritik je ten, kdo radí spisovateli, jak by on napsal knihu, kdyby to uměl. Stejně tak filmový kritik je ten, kdo totéž radí filmovému režisérovi, a politický komentátor je ten, kdo totéž radí politikovi. Takže, měl jsem zajímavé tři dny, ještě jednou děkuji paní hejtmance a samozřejmě, těším se pozítří na setkání s britskou královnou.  
2017-01-12;http://www.zemanmilos.cz/cz/clanky/projev-prezidenta-republiky-pri-setkani-se-zastupiteli-jihoceskeho-kraje.htm;Projev prezidenta republiky při setkání se zastupiteli Jihočeského kraje; Vážená paní hejtmanko, vážení členové krajského Zastupitelstva Jihočeského kraje bez ohledu na to, zda jste v koalici nebo v opozici, neboť vaše nedávná praxe jasně prokázala, že tyto pozice jsou velmi proměnlivé. Vážené paní starostky, vážení páni starostové a dámy a pánové,v jižních Čechách jsem vždy rád z celé řady důvodů. Krásná krajina, hodní lidé a pak jedno obdivuhodné vodní dílo Jakuba Krčína z Jelčan a Sedlčan, který měl to štěstí, že žil pod milostivou rožmberskou vrchností, která se neměnila každé čtyři roky, a díky tomu mu dala prostor, aby vybudoval obdivuhodnou soustavu rybníků, jejichž retenční kapacita je mimochodem větší než kapacita Vltavské kaskády, ale to vy víte stejně tak dobře jako já.Paní hejtmanka už řekla, že si rád čtu statistiky, chtěl bych tedy konstatovat, že Jihočeský kraj je v něčem dobrý a v něčem horší. Dobrý je nepochybně v míře nezaměstnanosti, která je pod celostátním průměrem a horší, což není vina krajského vedení, je v životní úrovni měřená průměrnou mzdou, respektive reálnou mzdou, která je o více než dva tisíce korun nižší, než je celostátní průměr. Když jsem se nad tím zamýšlel, tak mě zarazilo, že pokud jde o míru nezaměstnanosti, i když je velmi uspokojivá, tak proč například zrovna okres Český Krumlov má nejvyšší míru nezaměstnanosti. Paní hejtmanka to vysvětluje pendlerstvím, já to naprosto chápu. Na druhém místě je Tábor, a tam už to pendlerství asi neobstojí, ale může tam být vyšší podíl takzvaně nepřizpůsobivých občanů. Ale v každém případě i u těch okresů, které jsou na tom relativně nejhůře, je míra nezaměstnanosti ve srovnání s minulými lety velmi uspokojivá. Mimochodem Český Krumlov byl dlouhá léta na druhém místě, pokud jde o turistické destinace hned za Prahou. Jak víte, před rokem ho předstihl Lednicko-valtický areál. Je to soutěž, každý má někdy stříbrnou a někdy bronzovou medaili, takže přeji Českému Krumlovu, aby z té bedny neslezl a zůstal na ní, byť v té třetí pozici.Vím, že jedním z vašich velkých problémů je páteřní komunikace D3, proto jsem si vyžádal od Ředitelství silnic a dálnic podrobný rozpis harmonogramu včetně nákladů. Jsem rád, že konečně se v tomto roce začíná stavět. Před tím to byly sliby, dneska už jsou to fakta. A oceňuji, že i v oblasti železničního stavitelství se blýská na lepší časy. Například silnice, která má spojit Plzeň a České Budějovice, pardon nikoli silnice ale železnice, má už teď rozpočet dvacet miliard korun a je to tedy vlastně jedna z největších investičních akcí v oblasti železničního stavitelství. Vážím si toho, že jste v minulých letech díky dobrému hospodaření měli přebytek krajského rozpočtu a nejenom to, že vaše dluhová služba je nejnižší ze všech krajů a že obsahuje pouze dvě procenta celkových příjmů kraje. A konečně jsme na stejné lodi, pokud jde o Šumavský národní park, kde jak víte, jsem podporoval stejně tak, jako u Jihočeského kraje i u západočeského, no musí se říkat Plzeňského kraje, abychom neurazili, tak u Plzeňského kraje, stanovisko krajského zastupitelstva v této věci. Bohužel byli jsme poraženi, ale to neznamená, že nebudeme bojovat dál. Jsem informován o připravované ústavní stížnosti. A rád bych si přál, aby lidé, kteří mnohdy nikdy nebyli na Šumavě, pochopili, že se jedná o místo pro lidi a že datel tříprstý a tetřev hlušec se už z těchto míst z uschlého lesa dávno odstěhovali, protože tam nemají co dělat.Závěrem mně dovolte, abych se zmínil o vývoji, který probíhal při několikátém sestavování, několikerém, abych mluvil správně česky, sestavování krajské koalice. Víte, že prezident nemá právo a ani chuť zasahovat do sestavování krajských koalic, protože to je výlučně věcí zvolených krajských zastupitelů. Nicméně, pravda je, že se blíží volby, a zde je Ústavou daná povinnost a právo prezidenta jednak jmenovat premiéra, a do toho mu nemá kdo co mluvit, a dokonce má dva pokusy na jmenování premiéra, a na základě tohoto jmenování pak jmenovat i premiérem navrženou vládu. A to je vlastně určitá analogie jakékoli, ať už komunální, nebo krajské, koalice. Dovolte mi tedy závěrem říci dva velmi jednoduché principy, jimiž se budu na podzim tohoto roku řídit. První princip, uznat právo vítěze na sestavování vlády, protože ten, kdo dostal relativně nejvíce hlasů od voličů, od občanů, nemá být opomíjen, nemá být obcházen, a naopak má být respektováno to, že je vítězem. Druhý a poslední princip je velmi jednoduchý. Tolerance, chcete-li, velkorysost vítěze vůči těm, kdo prohráli, a to zejména těm, kdo prohráli málo. Takzvaný druhý na pásce, třetí na pásce a tak dále. Protože v opačném případě tím, že se snažíme zadupat poražené do země, v nich vyvoláváme naprosto zbytečnou zatrpklost, a někdy až nenávist, a ono se to může vrátit v příštím funkčním období. Takže těmito dvěma principy se budu řídit, a doufám, že na základě vůle voličů v podzimních volbách se podaří sestavit vládu, kde ona nenávist, která už přerůstá jakoukoli rozumnou míru, zmizí. Kdy jednotliví politici si nebudou přes média vzkazovat různé nepříjemné věci a kdy budou schopni se mezi sebou dohodnout.Jsem velmi rád, že zde vidím svého velmi dobrého přítele Jiřího Zimolu. Jsem velmi rád, že se právě díky tomu, že ustoupil do pozadí, což u politiků nebývá zvykem, podařilo vyřešit velmi složitou situaci v jihočeském krajském zastupitelstvu, a chtěl bych ještě jednou vám všem popřát plný úspěch ve vaší práci. Dějiny se vás nebudou ptát, co zlého jste provedli někdy svým politickým oponentům a někdy dokonce svým vlastním spolustraníkům, dějiny se vás budou ptát, co jste udělali pro svůj kraj, a v tom vám přeji plný úspěch.Děkuji vám za pozornost.  
2017-01-07;http://www.zemanmilos.cz/cz/clanky/projev-prezidenta-republiky-pri-tiskove-konferenci-s-vietnamským-prezidentem-275808.htm;Projev prezidenta republiky při tiskové konferenci s vietnamským prezidentem; Vážený pane prezidente, dámy a pánové,   dovolte mi, abych doplnil pana prezidenta Vietnamské socialistické republiky několika konkrétními daty.  Přivezl jsem s sebou ve dvou letadlech šedesát osm podnikatelských delegací, což svědčí o přirozeném zájmu českých podnikatelů rozvíjet kontakty a kontrakty se svými vietnamskými partnery. Připomínám, že podnikatele samozřejmě nikdo nenutil, nikdo jim nic nenařizoval, přijeli zcela dobrovolně z vlastního zájmu a tuším, že nyní jsou již v Ho Či Minově Městě.  Včera na hojně navštíveném Business Foru bylo podepsáno sedm konkrétních dohod, které se týkaly nejrůznějších oblastí. Jako příklad bych uvedl optická vlákna, sanitární keramiku, zdravotnické pomůcky a podobně. Je tam i významná dohoda v hodnotě dvaceti milionů dolarů o výstavbě hotelového komplexu na mořském pobřeží. A chci věřit, že právě tato dohoda bude začátkem expanze české turistiky a cestovního ruchu do Vietnamu, této krásné turistické destinace.  Dnes jsme podepsali další dvě dohody, o nichž již mluvil pan prezident. Na setkání obou prezidentů jsme uzavřeli dohodu, která má odstranit dvě podstatné překážky v rozvoji našich vzájemných vztahů. Tou první překážkou je neexistence přímého leteckého spojení mezi Vietnamem a Českou republikou, konkrétně mezi Ho Či Minovým Městem a Prahou.  Tou druhou překážkou je existence, tuším že patnáctidenních, tedy krátkodobých turistických víz, která brání českým turistům v hojnějším počtu navštěvovat Vietnam. Tato víza byla z vietnamské strany odstraněna v případě Německa a Francie a já jsem řekl panu prezidentovi, s poděkováním za krásná slova, která on řekl o České republice, že naše přátelství by se mělo vyjádřit konkrétním činem v podobě zrušení těchto víz, když už jsou zrušena v případě Francie nebo Německa.   Jsem rád, že vám mohu oznámit, že oba prezidenti se dohodli jak na zavedení přímého leteckého spojení mezi Ho Či Minovým Městem a Prahou, tak na zrušení oněch krátkodobých turistických víz.  Česká strana z druhé strany vyjádřila připravenost, v případě zavedení oné přímé letecké linky, o zřízení generálního konzulátu České republiky v Ho Či Minově Městě.  Závěrem vám oznamuji, že jsem pozval pana prezidenta na návštěvu České republiky, kde již sice několikrát byl, ale nikdy jako prezident. Protože novináře nikdy nezajímají podstatné věci, ale pouze detaily ze soukromého života, chci uspokojit novináře tím, že jsme se shodli s panem prezidentem, že oba dva máme rádi plzeňské pivo, a že v průběhu jeho návštěvy tedy navštívíme plzeňský pivovar. Očekávám, že toto bude hlavní titulek z našeho jednání, hlavní věta, headline, protože pochopit obsah našeho jednání je poněkud složité a návštěva plzeňského pivovaru je jednoduše pochopitelná.  Děkuji vám za vaši pozornost.  Miloš Zeman, prezident republiky, Hanoj, 7. června 2017 
2017-01-06;http://www.zemanmilos.cz/cz/clanky/projev-prezidenta-republiky-na-cesko-vietnamskem-obchodnim-foru----459294.htm;Projev prezidenta republiky na Česko-vietnamském obchodním fóru   ;" Vážení vietnamští přátelé,  myslím, že si mohu dovolit vás tak oslovit, protože už můj předřečník zdůraznil, že v mé zemi žije silná vietnamská komunita, kterou máme rádi, a které si vážíme pro její pracovitost. Tato komunita má statut plnohodnotné národnostní menšiny a může tedy požívat všech práv jako kteříkoli jiní občané České republiky. Nejen to, děti vietnamských rodičů studují české vysoké školy, mluví perfektní češtinou a tak se tak trochu vrací doba, kdy kdysi řada významných vietnamských politiků dokonale ovládala český jazyk.   Ale nejenom to, počet vietnamských studentů na našich školách se zhruba zdesateronásobil a my s velkou úctou a obdivem sledujeme vývoj vietnamské ekonomiky, kdy naprosto pravidelně se váš hrubý domácí produkt zvyšuje o šest procent ročně, takže za tuto dobu už se Vietnam posunul z pozice zemí s nižší do pozice země se střední ekonomickou úrovní a i k tomu bych vám chtěl velice blahopřát.  Znamená to, že se ve vaší zemi vytvořila střední třída a ta střední třída může cestovat. A tady bych měl pro vás jeden námět, protože nemůžeme být spokojeni s dosavadní úrovní našich vzájemných vztahů, když vidíme některé mezery, které se dosud nepodařilo zaplnit. Proč neexistuje přímá linka mezi Hanojí a Prahou? Nebo si snad myslíte, že by tato linka nebyla zaplněna jak díky silné vietnamské komunitě u nás, tak díky zájmu našich turistů navštěvovat vietnamská místa? A ostatně jedna ze smluv, které teď budeme podpisovat, se týká právě výstavby velkého přímořského hotelu. To je první věc.  Přátelé si mají říkat i nepříjemné věci. Chceme-li podporovat turistický ruch, je dobré, aby pro české občany byla zrušena krátkodobá turistická víza. Vietnam už tato krátkodobá turistická víza zrušil pro Francii, zrušil je pro Německo. Je snad Česká republika něco méně než Francie či Německo? Je k vám méně přátelská?  Třetí věc, kterou se díky Bohu podařilo vyřešit, byly dva neúspěšné investiční případy, tedy případy českých investic ve Vietnamu. Vážím si přátelského gesta, že právě při příležitosti a v den mé návštěvy, byl jeden z těchto případů úspěšně završen a děkuji za to. Víte, my v Čechách máme takové přísloví, že jedno shnilé jablíčko může nakazit celý koš zdravých jablek. A jeden neúspěšný investiční případ samozřejmě snižuje podnikatelskou důvěru, ale to už máme za sebou a díky Bohu za to.   Prostudoval jsem si velmi, velmi pozorně strukturu těch smluv, které dnes budeme podepisovat. Právě spektrum těchto smluv dokazuje obrovskou možnost širokopásmové spolupráce prakticky ve všech oblastech lidského života, mimochodem včetně té, která zde byla zmíněna. Jsme připraveni v případě zájmu, poskytnout jako zbrojařská velmoc Vietnamu veškeré potřebné vybavení a respektujeme to, že z našeho hlediska neexistuje pro tyto dodávky žádné embargo, žádná sankce a žádný bojkot. A tak to mezi přáteli má být.  Ale nemůžeme se samozřejmě omezovat jenom na zbrojní průmysl. V těch podepsaných dohodách jsou například optická vlákna, sanitární keramika, již zmíněný hotel na pobřeží, dohoda o spolupráci s naší nejúspěšnější nemocnicí v Praze, a tak bych mohl pokračovat dál a dál. Přál bych si tedy, abychom se řídili jedním krásným příslovím, „než abychom proklínali tmu, je třeba zapálit svíčku"". A nám v naší vzájemné spolupráci se už podařilo zapálit velice mnoho svíček, podařilo se rozvinout mnoho úspěšných projektů a já věřím, že právě při příležitosti mé návštěvy učiníme několik dalších velmi konkrétních kroků k přátelství, spolupráci a strategickému partnerství v mnoha oblastech. Co je nám platné, když někam přijedete a ujistíte se vzájemně o korektních vztazích a pak zase odjedete. Já tomu říkám politická turistika. Smyslem skutečného přátelství a skutečného strategického partnerství je podepsat jasné a konkrétní dohody, které přinášejí prospěch oběma stranám. A to se za několik málo minut také stane.   Děkuji vám za vaši pozornost.  Miloš Zeman, prezident republiky, Hanoj, 6. června 2017 "
2017-01-31;http://www.zemanmilos.cz/cz/clanky/projev-prezidenta-republiky-pri-zahajeni-veletrhu-idet-v-brne-577103.htm;Projev prezidenta republiky při zahájení veletrhu IDET v Brně;Vážený pane ministře, vážený pane hejtmane, dámy a pánové,  děkuji za pozvání na IDET. Přijel jsem sem rád, protože se domnívám, že zbrojní průmysl je průmysl jako každý jiný, že zbrojní exportéry je třeba podporovat jako každé jiné a že je potřeba zabránit opakování toho, co se stalo počátkem devadesátých let, kdy někteří nejmenovaní pacifisté dospěli k názoru, že náš zbrojní průmysl podstatně omezíme. Důsledkem bylo to, že nám zbrojařské společnosti z celého světa nadšeně zatleskaly a obsadily uvolněné trhy. Nehledě na to, že útlum zbrojního průmyslu byl jeden z faktorů rozpadu Československa. Vzpomeňme například na Dubnici nad Váhom a na další zbrojařské podniky na Slovensku, kde tento útlum vyvolal vysokou nezaměstnanost. Věřím, že toto období je už naštěstí za námi.  Před námi je ovšem jeden problém, jehož jsem si povšiml. Ten problém spočívá v tom, že někdy licenční politika naprosto nevhodným způsobem omezuje náš export do takzvaných bezpečných, nebo chcete-li neembargovaných, zemí pod záminkou, že je zde riziko reexportu do zemí už nikoli tak bezpečných. Já na to vždy říkám, co je vám do toho. Vy vyvážíte do bezpečných zemí, a co s tím ty bezpečné země dále udělají, to už je jejich a nikoli naše věc. Pokládám toto byrokratické omezení za nejdůležitější překážku našeho zbrojního exportu v současné době.  Navázal bych na pana ministra Stropnického, a i já bych podpořil myšlenku, aby české armádě dodávaly výzbroj a výstroj především, i když nikoli jenom, české zbrojařské firmy, s nimiž mám tu nejlepší zkušenost. Navštívil jsem například zbrojovku Uherský Brod, která je nesporně špičkovou firmou v této oblasti, a zdaleka není firmou jedinou.  Pan ministr Stropnický už zde hovořil o řadě zahraničních misí. Já příští týden odlétám do Vietnamu, který není embargovanou zemí, a který má velký zájem o dodávky speciálu a udělám samozřejmě všechno proto, aby se tento zájem přetavil do konkrétních kontraktů.  Závěrem bych chtěl říci, že plně podporuji zvyšování výdajů na obranu v dnešní složité mezinárodní situaci. Samozřejmě, že podporuji takové akvizice, které jsou rozumné, nikoli kalouskovské nákupy sedmdesáti dvou bitevníků L-159, s nimiž jsme pak dlouhou dobu nevěděli, co si počít, nebo repasi tanků T-72, která vedla k tomu, že dnes máme třicet pět bojeschopných tanků, ale skutečně efektivní akvizice. A dokonce si myslím, že ten podíl jedna celá čtyři do roku 2020 je zbytečně nízký. Se skromností, která je mně vlastní, bych rád připomněl, že za doby mého premiérování po celé čtyři roky Česká republiky v daleko obtížnějších ekonomických podmínkách vydávala dvě procenta výdajů na obranu HDP a nikdo se tomu nedivil a nikdo to ani zvlášť nechválil, protože se to považovalo za samozřejmost. Dnes jsme naplněni úžasem, když o nějakou desetinku zdvihneme výdaje na obranu.   Takže zcela závěrem mně dovolte, abych české armádě a českému zbrojnímu průmyslu popřál mnoho úspěchů a ujistil je svoji plnou podporou.  Děkuji vám za vaši pozornost.Miloš Zeman, prezident republiky, Brno, 31. května 2017 
2017-01-29;http://www.zemanmilos.cz/cz/clanky/projev-prezidenta-republiky-pri-setkani-se-cleny-zastupitelstva-jihomoravskeho-kraje.htm;Projev prezidenta republiky při setkání se členy Zastupitelstva Jihomoravského kraje; Vážený hejtmane, vážení členové krajského zastupitelstva, vážené paní starostky, páni starostové, dámy a pánové,  s určitým časovým zpožděním, ale o to upřímněji, bych chtěl blahopřát novému vedení Jihomoravského kraje a současně kondolovat, to dělám vždycky, protože blahopřání a kondolence mají jít ruku v ruce. Ti, kdo vykonávají náročné funkce, jsou v situaci, kdy si tu kondolenci zaslouží.   Nebudu rozlišovat, kdo je v opozici a kdo je v koalici. Všem říkám, že zvítězili už tím, že se dostali do zastupitelstva ať už jako koaliční nebo jako opoziční představitelé. Víte velmi dobře, že to se v čase může vždycky změnit.  Jsem rád, že se podařilo právě v Jihomoravském kraji dosáhnout stabilní koalice a pan hejtman mě informoval, že neexistují, na rozdíl od naší centrální úrovně, v této koalici vážnější rozmíšky.   Vážím si i toho, že došlo k určitým osobním obětem, že někteří ustoupili do pozadí, aby vznik této koalice umožnili. A chtěl bych tedy popřát všem kdo, v kraji vína, bude tento kraj řídit, aby měli šťastnou ruku a chtěl bych vám říci, že právě díky vínu se mnohé problémy a mnohá napětí dají velmi snadno zmírnit, zatímco my Pražáci, kteří tak dobré víno nemáme, jsme nuceni si někde otloukat hlavy jednu o druhou a za cenu krvavých ztrát řešit problémy českého státu.  Takže nemohu si sice připít vínem, protože jste mi ho sem nedali, ale dovolte, abych alespoň symbolicky touto minerální vodou, připil na vaše zdraví a na váš úspěch.  Děkuji vám za vaši pozornost.            Miloš Zeman, prezident republiky, Brno, 29. května 2017 
2017-01-27;http://www.zemanmilos.cz/cz/clanky/projev-prezidenta-republiky-pri-prevzeti-symbolickeho-klice-od-obce-lidice.htm;Projev prezidenta republiky při převzetí symbolického klíče od obce Lidice; Vážená paní starostko, milí spoluobčané,rád jsem přijal pozvání do Lidic, protože právě zde si vzpomínáme na tragickou událost naší historie. Kdyby to byla jenom nostalgická vzpomínka, tak by to bylo málo, ale bohužel, jak říkal Santayana, lidé, kteří zapomněli na svoji minulost, jsou odsouzeni k tomu ji znovu prožít. A my prožíváme to, čemu se říká iluze déja-vu, iluze již jednou viděného, iluze, že se opět vrací mezinárodní terorismus. Ale ona to není iluze, ona je to, jak se kdysi říkalo po sovětské okupaci, tvrdá realita. V minulosti byl mezinárodní terorismus reprezentován především rasovou nenávistí, kterou ztělesňovalo nacistické Německo. Dnes je mezinárodní terorismus charakterizován náboženskou nenávistí islámského fundamentalismu, ale výsledky jsou v obou případech stejné. Dovolte mi, abych vzpomněl na svoji nedávnou návštěvu Číny, v jejímž závěru jsem se byl poklonit obětem takzvaného Nankingského masakru, kde zahynulo 300 000 civilních obyvatel v roce 1937. Řekl bych, že tehdy začala druhá světová válka, válka mezi Čínou a Japonskem. My jsme příliš europocentričtí a domníváme se, že druhá světová válka začala v září 1939, ale nebylo tomu tak. Chtěl bych připomenout, že v roce 1935, kdy Němci okupovali demilitarizovanou zónu v Porýní, bylo možné dosáhnout toho, že by britské a francouzské divize bez jediného výstřelu dokázaly německou okupační armádu porazit, protože ta neměla ve své výzbroji žádné ostré náboje a měla příkaz se stáhnout, jakmile narazí na odpor. A místo toho byly vydány některé prázdné protestní rezoluce proti porušení Versailleské smlouvy, třebaže tehdy v Německu byl německý generální štáb a jeho šéf, generál Halder, který pokládal Adolfa Hitlera za nebezpečného blázna, připraven právě na základě tohoto zásahu britských a francouzských ozbrojených sil Hitlera svrhnout. Kdyby k tomu došlo, nebyla by Mnichovská dohoda, nebyl by holocaust, nebyla by druhá světová válka, a tedy by ani nebyly Lidice. Jak málo tenkrát chybělo. Ale takzvané demokratické země měly tehdy v čele zbabělce. Nebyl tam ani Churchill ani de Gaulle, byl tam Chamberlain a byl tam Daladieur, byli tam lidé, kteří v pohodě svých kanceláří se obávali tehdy pacifisticky naladěné většiny svých voličů, kteří se báli války. A protože se báli malé války, měli nakonec válku velkou. A tím chci závěrem svého vystoupení přejít k analogii se současno situací. I my jsme dnes zbabělci, a vím, že přihlouplí novináři mě budou za tuto kritiku kritizovat. Jsme zbabělci proto, protože často otevíráme náruč islámským radikálům, často mluvíme o toleranci vůči nim, často mluvíme o přizpůsobení se jejich kultuře, byť je tato kultura neslučitelná s evropskou kulturou, která zde vznikala a vyrůstala po mnohá a mnohá staletí. Myslím si, že dnes bychom si měli uvědomit, že teroristické útoky v Evropě jsou právě dílem naší zbabělosti, která je vydávána za multikulturní toleranci. Česká republika se nemá za co stydět. Bojujeme proti islámskému terorismu v Afghánistánu, v Iráku, na Sinaji, v Mali i v jiných zemích. Ale co dělají ti ostatní? Před dvěma dny jsem se vrátil ze summitu Nato v Bruselu a na pracovní večeři, když všichni vyjadřovali kondolence britské premiérce, jsem říkal, já nechci na každém summitu Nato někomu kondolovat, protože se jednou může stát, že budete kondolovat mně. A aby k tomu nedošlo, potřebujeme dosáhnout toho, aby islámští radikálové, kteří jsou dnes viditelní na sociálních sítích, nebyli považování za zbloudilé ovečky evropské civilizace, ale naopak za nepřátele této civilizace, a aby byli deportováni, případně uvrženi do vězení. Vidíte na příkladech těch, kdo způsobili řadu evropských teroristických útoků, že je tajné služby měly v hledáčku po řadu měsíců, a nic s tím neudělaly. To je právě ta zbabělost maskovaná jako multikulturní tolerance.A tak přeji všem Evropanům, a nejen jim, aby našli odvahu. Odvaha je těžká, zbabělost je levná, ale díky zbabělosti zde můžeme mít nové a nové Lidice. Mějme proto odvahu.Děkuji vám za vaši pozornost.  
2017-01-24;http://www.zemanmilos.cz/cz/clanky/projev-prezidenta-republiky-pri-setkani-s-tiskem-u-prilezitosti-navstevy-singapurskeho-prezidenta-v-cr.htm;Projev prezidenta republiky při setkání s tiskem u příležitosti návštěvy singapurského prezidenta v ČR; Vážený pane prezidente, dámy a pánové,jsem velmi rád, že jsem mohl přivítat prezidenta Singapuru na Pražském hradě. Byl jsem informován o tom, že je to poslední státní návštěva pana prezidenta, která směřuje jednak k nám a jednak do Polska. Jsem proto velice rád, že si pan prezident vybral právě naše území jako místo této své poslední státní návštěvy.Když jsem byl trochu mladší, tak se hodně psalo o asijských tygrech, a na prvním místě se uváděl právě Singapur. A zatímco sláva některých asijských tygrů poněkud pobledla, Singapur zůstává na prvním místě jak z hlediska konkurenceschopnosti, zde, jak víte, je na druhém místě za Švýcarskem, tak z hlediska svobody podnikání, kde je dokonce na místě prvním. Informoval jsem pana prezidenta, že ani Česká republika na tom není špatně, že má například nejnižší nezaměstnanost v Evropské unii, že je šestou nejbezpečnější zemí na světě, a vyhnul jsem se komentářům o politické krizi v České republice, protože ta je obvyklá před každými volbami v každé zemi.Jsem velmi rád, že byly podepsány tři základní dokumenty, ale dovolte mi na závěr jednu sebekritickou poznámku. Zjistil jsem, že kdysi jsme měli v Singapuru ambasádu, a abychom ušetřili, tak jsme ji zrušili a i Singapur pokrývá naše velvyslanectví z Indonésie. Přitom náš obchod se Singapurem je větší, než obchod s Indonésií. Vyplývá z toho, že bychom měli tuto chybu napravit, a obrátím se, zrovna dneska s ním budu mluvit, na ministra zahraničí, aby zrušil nějakou ambasádu v Horní Voltě nebo v nějaké podobné zemi a aby místo toho znovu vybudoval ambasádu v Singapuru, protože to odpovídá našim ekonomickým zájmům.Závěrem. S panem prezidentem jsme si mimo protokol popovídali i o jeho působení v Massachusettském technologickém institutu a vzpomínali jsme na zakladatele systémové dynamiky Jaye Forrestera i na Římský klub s Dennisem a Donellou Meadows. Kde jsou ty doby, že? Sic transit gloria mundi. A shodli jsme se i na tom, že bychom měli podporovat myšlenku takzvaných working holidays, to znamená studentských, jak bych to nazval, umístění, v podstatě ano, umístění, kde ti studenti budou pracovat v cizí zemi, vydělají si nějaké peníze a lépe se seznámí s touto zemí. Jsem rád, že i v tomto bodě jsme se shodli.Pane prezidente, ještě jednou, vítejte v České republice.   
2017-01-17;http://www.zemanmilos.cz/cz/clanky/projev-prezidenta-republiky-pri-zahajeni-seminare-“seminar-on-tourism-and-investment”.htm;Projev prezidenta republiky při zahájení semináře “Seminar on Tourism and Investment”; Chtěl bych vás upozornit, že politika se dělá hlavou, respektive mozkem a nikoli nohama. Z toho vyplývá, že moje bolavé nohy mně neznemožňují, abych k vám promluvil několik poznámek na téma cestovního ruchu a na ně navazující investice.Rád bych vyšel z několika suchých čísel. Během posledních tří let se počet čínských turistů v České republice zdvojnásobil a dosáhl čísla tři sta padesáti tisíc turistů za rok. Vyjdu-li z toho, že Čína má jednu miliardu a tři sta milionů obyvatel, je zde ještě poměrně velký potenciál dalšího růstu cestovního ruchu. Já jsem vřele podpořil pana prezidenta v jeho představě o Nové hedvábné stezce. Nicméně tato stezka založená na vysokorychlostní železnici, je spíše určena pro přepravu zboží, než pro přepravu osob. Přeprava osob vyžaduje leteckou dopravu a já bych velmi ocenil, že se nám společným úsilím podařilo vybudovat tři linky, které spojují Čínu a Českou republiku. Pro srovnání uvádím, že sousední Rakousko s hlavním městem Vídní má pouze jednu linku a my kromě toho připravujeme linku čtvrtou.Ale kdyby jenom to. Dozvěděl jsem se, že tyto linky jsou vytíženy oběma směry. Dokonce významný tenista Radek Štěpánek, který byl s námi na obědě, si stěžoval, že už nedostal letenku. Takže toto je důležité, že jsou linky vytíženy, a že lidé mají zájem o turistiku, případně o business.A tím se dostávám k poslednímu bodu tématiky našeho semináře. Tour investment, tedy investice. Přátelé, investice do cestovního ruchu, jsou investice, jako každé jiné. Já vítám, že jsme například podepsali dohodu o vybudování čínského areálu na jižní Moravě, který se jmenuje lázně Pasohlávky, a kde vedle turistů mohou být i pacienti těchto lázní. Domnívám se, že Česká republika má řadu krásných architektonických objektů a někdy tyto objekty poněkud chátrají, místo, aby byly využity jako hotely právě pro účely cestovního ruchu. Proto samozřejmě rád uvítám čínské investice i do této konkrétní oblasti.                Chtěl bych skončit přáním, abychom se vzájemně co nejvíce poznávali, a aby výměna našich obyvatel ve všech generacích byla co nejčetnější. U té starší generace, kam patřím já, je to v podstatě jakési rozloučení s aktivním životem a poznání krásné země, jakou bezpochyby Čína je. Ale důležitější je poznání u mladé generace. A já jsem říkal prezidentovi, že vřele doporučuji, abychom do výměny studentů zahrnuli i to, čemu se říká working holiday, pracovní dovolená.Česká republika má v této oblasti uzavřené smlouvy s takovými zeměmi, jako je například Nový Zéland. Možná, že jste viděli Pána prstenů, který se natáčel právě na Novém Zélandě, anebo jako je Chile, tedy země od nás značně vzdálené. A u studentů bych si velmi přál, aby srostli se zemí, kterou navštěvují tím, že v ní budou pracovat. Jednak si tím vydělají nějaké peníze, a my z našeho mládí si pamatujeme, že studenti mají obvykle hluboko do kapsy a zadruhé tím, že v té zemi pracují, lépe pochopí její kulturu a její život.Dovolte mi tedy závěrem, abych účastníkům tohoto semináře popřál, aby udělali něco užitečného nikoli pro sebe, ale pro ty, komu máme sloužit a zejména pro mladou generaci, generaci, která už bude vyrůstat ve zcela jiných a lepších podmínkách, než vyrůstala generace naše.Přeji vám úspěch a přeji mnoho zdaru ve vaší práci.Děkuji vám za vaši pozornost.            Miloš Zeman, prezident republiky, Šanghaj, 17. května 2017 
2017-01-15;http://www.zemanmilos.cz/cz/clanky/projev-prezidenta-republiky-pri-diskusnim-kulatem-stolu-fora-„one-belt-one-road“.htm;Projev prezidenta republiky při diskusním kulatém stolu fóra „One Belt, One Road“;"Vážený pane prezidente, kolegové, dámy a pánové, projekt „One Belt, One Road"" může bez jakýchkoliv pochybností znamenat obrovskou pobídku pro ekonomický růst, příliv nových investic a novou přidanou hodnotu.  Ale jeden aspekt byl během naší diskuse opomenut, jedná se o institucionální aspekt úzce propojený s názvem tohoto panelu - blízké politické partnerství a politická synergie. Dříve nebo později budeme pravděpodobně potřebovat nějakou formu řídící komise, která by koordinovala tento projekt. Není pochyb, že v případě Číny nebo Ruska je naprosto jasné, kdo bude členem této řídící komise. Ale co se týče Evropské unie, existuje tady malý problém. Znáte to, čím více partnerů, tím více komplikací. A pokud máme 28, nebo po brexitu pouze 27, partnerů, znamená to potíž. V této souvislosti se mi vždy vybaví ironická otázka Henryho Kissingera, jaké je telefonní číslo na Evropu. Stále máme 27 telefonních čísel. Proto si myslím, že tento fascinující projekt s sebou může jako nezamýšlený efekt přinést hlubší integraci Evropské unie, která je pořád více či méně dezintegrovaná, a brexit je pouze ukázkou této dezintegrace. Dámy a pánové, nás Čechy provází pověst největších skeptiků v Evropě, a proto mi dovolte nastínit několik návrhů, které se týkají odhadu rizika, neboť míváme tendenci mluvit pouze o možnostech, což je sice skvělé, jenomže existují i rizika projektů. Abychom se těmto rizikům vyhnuli, musíme být připraveni k jejich hluboké a opatrné analýze, k níž se zrovna hodí rámec navržené řídící komise. Závěrem mi dovolte poznamenat, že každý zde mluvil o vzájemně výhodné strategii, win-win. Dobře, ale existuje také vzájemně nevýhodná strategie, lose-lose. Dobrým příkladem této nevýhodné strategie je brexit. Všichni podepisujeme memoranda o porozumění, ale někdy jsou z nich spíše memoranda o neporozumění. Dovolte mi, abych závěrem nám všem, kteří tento projekt silně podporují, popřál, abychom podepisovali pouze memoranda o skutečném porozumění a vyhnuli se vzájemně nevýhodným strategiím. Děkuji Vám. "
2017-01-14;http://www.zemanmilos.cz/cz/clanky/projev-prezidenta-republiky-pri-foru-one-belt-one-road.htm;Projev prezidenta republiky při fóru One Belt, One Road; Dámy a pánové, One Belt, One Road je fascinujícím projektem, jedním z nejfantastičtějších projektů v celé naší moderní historii. Pokud srovnáte očekávané výdaje tohoto projektu například s výdaji Marshallova plánu, zjistíte, že výdaje One Belt, One Road jsou dvanáctkrát vyšší, opakuji, dvanáctkrát vyšší.Má-li tento projekt být úspěšným, je nutné se zabývat také odhadem rizika, nejen optimistickou analýzou příležitostí. Musíme učinit všechno, abychom se vyhnuli katastrofě, která je bohužel velmi častým fenoménem v historii lidstva. Tento projekt můžeme hodnotit z různých úhlů pohledu, například čistě technologicky, ano, souhlasím s tím, že železniční spojení může zkrátit čas přepravy přibližně o třetinu a snížit náklady. Je to sice pěkné, ale nestačí to. Zamýšlené železniční spojení by se mohlo stát místem kontaktu dvou prastarých civilizací. A i když jsem četl Samuela Huntingtona a jeho Střet civilizací, domnívám se, že v tomto případě by mohlo jít o skutečné přátelství mezi oběma starými civilizacemi. Možná nás očekávají nové generace společných podniků, ale předtím musíme vyřešit některé potíže, například financování tohoto projektu, kde bude nutné použít kombinaci soukromých a veřejných finančních zdrojů. Nicméně, rád bych se dotkl ještě jednoho aspektu, který většinou bývá podceňován. Jedná se o psychologický, nebo, jestli chcete, politologický aspekt projektu One Belt, One Road. Pokud chcete bojovat proti temnotě, musíte rozsvítit alespoň jednu svíci, a v tomto případě potřebujeme mnoho svící. Rád bych vás informoval, že Česká republika uzavřela na tomto fóru 22 relativně malých projektů, tedy svící, kterými podporujeme One Belt, One Road. Dalších 16 svící bude připraveno během dalšího česko-čínského investičního fóra v červenci.Naprostá většina politiků je orientována na krátkodobá rozhodnutí, která nepřesahují jejich funkční období. Je to pro ně snadné a pohodlné, protože tím neriskují, že jejich nástupce slízne smetanu za jejich práci a že bude spojován s úspěšnými, dlouhodobými investicemi. A protože v moderní historii nebyl kromě Marshallova plánu prakticky žádný skutečně dlouhodobý projekt, neboť to vyžaduje enormní odvahu, rád bych vyjádřil svoji vděčnost Čínské lidové republice za to, že tuto odvahu měla, a zvláště bych chtěl ocenit statečnost čínského prezidenta, která je ve světové politice bohužel vzácným úkazem. Ještě jednou, upřímně Vám gratuluji k Vaší odvaze. Děkuji Vám.  
2017-01-08;http://www.zemanmilos.cz/cz/clanky/projev-prezidenta-republiky-pri-jmenovani-nových-generalu-638008.htm;Projev prezidenta republiky při jmenování nových generálů; Vážený pane místopředsedo Poslanecké sněmovny, vážení páni ministři, vážená paní generálko, vážení páni generálové, dámy a pánové,jedním z témat, o nichž se diskutuje v souvislosti s českou armádou, je objem výdajů na obranu. Myslím si, že každá země by neměla na armádě šetřit, ale že by armádní výdaje měla vynakládat účelně, to jest tak, aby se například nestalo, že nám sedmdesát dva bitevníků L-159 bude bez užitku hnít v hangárech. Chtěl bych připomenout, že v roce 1998 až 2002 byl objem výdajů na obranu dvě procenta hrubého domácího produktu, dokonce o něco málo nad touto hranicí. Nikdo se tím nevytahoval, všichni jsme to považovali za samozřejmé. A přitom byla ekonomická situace České republiky v těchto letech daleko složitější, než je dnes. Proto nechápu, proč se vedou tak rozsáhlé diskuse o tom, zda a kdy těchto dvou procent opět dosáhneme.Chtěl bych také připomenout, že součástí našeho závazku je i minimálně dvacet procent investičních výdajů. Protože zastávám názor, že investice jsou důležitější než cokoli jiného, tak si dokonce myslím, že těch dvacet procent je trochu málo. Chtěl bych vám tedy popřát, aby i vaším úsilím armáda nejen získávala tyto zdroje, ale aby je také dokázala efektivně využít. A teď se s vámi, vážení kolegové, neloučím, protože jsem byl informován, že ti plukovníci, kteří dostali generálskou hodnost, se potřebují převléci do generálské uniformy, ti generálové, kteří byli povýšeni, si potřebují našít novou hvězdičku, a až se toto všechno stane, tak se tady zase uvidíme a připravíme rodinné foto.Děkuji vám a ještě jednou vám všem blahopřeji.  
2017-01-02;http://www.zemanmilos.cz/cz/clanky/projev-prezidenta-republiky-pri-otevreni-institutu-informatiky-robotiky-a-kybernetiky-466876.htm;Projev prezidenta republiky při otevření institutu informatiky, robotiky a kybernetiky;Vážený pane premiére, vážený pane rektore, dámy a pánové,já bych svůj příspěvek založil na dvou vzpomínkách, které od sebe dělí pouhopouhých padesát let.První vzpomínka je poměrně čerstvá. Navštívil jsem asi před dvěma měsíci závod zde citované Škody Auto ve Vrchlabí. To, jak víte, není závod, který vyrábí auta, ale převodovky, a tam jsem viděl robotizaci v praxi, a byl to zatím nejsilnější zážitek ze všech podniků obdobného zaměření, jaký jsem kdy měl. Nejde o to, že tam byl vysokozdvižný vozík, který neměl posádku, to mohl být marketingový tah, ale byla tam skutečná robotizace výrobního procesu, a to už byl opravdu průmysl 4.0.A teď si zavzpomínám na rok 1967, kdy jsem byl jako student nejmladším členem týmu Radovana Richty, což byl tým, který zkoumá vědecko-technickou revoluci. Já si vzpomínám na jednu krásnou karikaturu, nevím, jestli Renčína nebo Jiránka. Vinný sklípek, schody vedou dolů, nahoru se otevírají dveře, a vidím, že někteří přikyvují, takže tento vtip, kreslený vtip, viděli také, a nahoře v těch dveřích je chlapík a říká těm dole, vy si tady chlastáte a venku zatím zuří vědecko-technická revoluce. Nicméně v té době, v roce šedesát sedm, žádná skutečná vědecko-technická revoluce nezuřila, pouze se o ní psalo. Tým Radovana Richty se zachránil i v normalizaci, protože se programově vyhýbal jakýmkoli kontextům s politickou nebo sociální strukturou, ale tím, že se vyhýbal těmto kontextům, se stal totálně neplodným a nakonec smrtí svého šéfa zanikl.Četl jsem tehdy o něco později i velmi zajímavou knihu Ivana Havla, myslím si, že to byla jedna z prvních knih, která se v českém prostředí zabývala robotizací, a jsem hrozně rád, že za těch padesát let se to, o čem se tehdy jenom mluvilo a psalo, začalo stávat realitou. Co je to padesát let proti věčnosti.Zcela závěrem bych chtěl říci, že náš průmysl řeší složitý problém nedostatku pracovních sil. Krátkodobě nebo střednědobě tento problém jistě můžeme řešit dovozem pracovních sil ze zahraničí, například z Ukrajiny, ale jsem přesvědčen, že dlouhodobým řešením je právě robotizace, která snižuje nárok na pracovní síly a také vede ke zvýšení produktivity práce a k výrobám s vysokou přidanou hodnotou. A proto přeji této instituci s poděkováním všem, kdo se o její vznik zasloužili, aby se jim dařila velmi nevděčná práce, která spočívá ve vtlačování výsledků výzkumu, zejména aplikovaného výzkumu, do průmyslové praxe. Nebude to vděčná práce, počítejte s určitou rezistencí, setrvačností a konzervatismem, ale kdo jiný než právě vy by měl přinášet tyto inovace.Děkuji vám za vaši pozornost. 
2017-01-25;http://www.zemanmilos.cz/cz/clanky/projev-prezidenta-republiky-pri-slavnostnim-podpisu-prihlasky-cov-na-xxiii-zimni-olympijske-hry-713840.htm;Projev prezidenta republiky při slavnostním podpisu přihlášky ČOV na XXIII. zimní olympijské hry; Vážená paní ministryně, vážený pane předsedo, vážený pane velvyslanče, dámy a pánové,každý z nás by měl slibovat pouze to, co dokáže splnit. Co tedy dokáže splnit prezident České republiky? Zcela určitě nedokáže zabezpečit sportovní výsledky, ale mohu vám slíbit, a také splnit, že, bez ohledu na počet medailí, každý, kdo se zúčastní této olympiády, bude pozván na Pražský hrad jako vážený host. Zadruhé, kromě olympioniků, tak jako v minulosti, budou na Pražský hrad pozváni i členové realizačních týmů, protože my často zapomínáme právě na tyto lidi, kteří z mnoha procent zvyšují výkonnost našich sportovců a vytvářejí pro ně životní pohodu. Když jsem byl v Riu, tak jsem říkal našim olympionikům, zvítězili jste už tím, že tady jste, a totéž samozřejmě mohu říci i naší olympijské výpravě putující do Koreje. Promiňte mi politickou nezdvořilost, říkám do Koreje, neříkám do Jižní Koreje, a asi tušíte, proč. A věřím, že to tuší i pan velvyslanec.A co říci závěrem? Nebojte se v Koreji. Občas tam probíhají milionové demonstrace proti prezidentce, ale až se vrátíte do České republiky, budete rádi, že nic takového tady není.Přeji vám všem zdraví, pohodu, úspěch, a pokud ten úspěch nebude, i nadále životní optimismus.Hodně štěstí a ať se všem daří.  
2017-01-20;http://www.zemanmilos.cz/cz/clanky/projev-prezidenta-republiky-pri-setkani-s-ucastniky-slavia-international-cupu-2017-351157.htm;Projev prezidenta republiky při setkání s účastníky Slavia International Cupu 2017; Dámy a pánové, vážená paní velvyslankyně,jsem velmi rád, že mohu pozdravit fotbalisty ve věku přibližně patnácti let jak z čínské, tak z české strany. Chtěl bych vám připomenout, že v našich zemích se hodnotovými vzory společnosti stávají fotbalisté kolem dvaceti let. Máte tedy před sebou zhruba pět let tvrdé práce, na jejímž konci budete mít rozcestí, buď budete úspěšní fotbalisté, nebo vás budou milovat dívky. Rozhodnete-li se pro první volbu, možná vstoupíte do dějin světového fotbalu. Rozhodnete-li se pro druhou volbu, užijete si dva až tři roky radosti, a pak na vás všichni zapomenou. Dovoluji si vám tedy popřát, abyste zvolili první, náročnější cestu, a aby se vám ve vaší sportovní kariéře dařilo. A závěrem bych vám chtěl popřát, abyste se naučili vážit si svých oponentů. Máme tady z české strany dvě mužstva, Spartu a Slavii, a to jsou mužstva, která jsou v konkurenčním vztahu. Nicméně, co bychom dělali, kdyby nebyla tato konkurence? Copak by někoho bavilo vyhrávat 10:0? Přeji vám tedy, abyste vyhrávali 6:4, nebo 5:3, nebo 4:2, nebo 1:0, ale nepřeji vám, aby vaši soupeři byli slabí, protože jejich slabost by byla i vaší slabostí. A zcela závěrem bych chtěl konstatovat, že když jsem vám dal několik cenných rad týkajících se fotbalu, sám jsem na trávník vyběhl jen jednou v rámci rekreačního fotbalu, zlomil jsem si při tom nohu, a od té doby jsem nikdy fotbal nehrál. Takže moje rady jsou zcela objektivní a nezávislé.Děkuji vám za vaši pozornost.  
2017-01-19;http://www.zemanmilos.cz/cz/clanky/projev-prezidenta-republiky-pri-predani-oceneni-vitezum-souteze-salon-vin-325312.htm;Projev prezidenta republiky při předání ocenění vítězům soutěže Salon vín; Vážení a milí přátelé,jsem rád, že se opět setkáváme v prostorách Pražského hradu. Mám rád víno, a proto mám rád vinaře, neboť víno je mléko starců, a já toto mléko s chutí popíjím velmi pravidelně. Prostudoval jsem si druhy vítězných vín, a přiznávám, že některým jsem vůbec nerozuměl, a proto se těším, že až se posadíme ve vedlejší místnosti, že mi tyto druhy dešifrujete. Je to botrytický sběr a výběr z cibéb, tak to jsem slyšel v životě poprvé, a doufám, že ne naposled a že to také spolu ochutnáme. Ale musím se jinak přiznat k hlubokým znalostem vín, neboť kdysi dávno mně jeden z podporovatelů českého vinařství, Jan Fencl, tehdejší ministr zemědělství, poučoval, jak se dělá barikované víno, a budete se divit, ale já jsem to pochopil. A pak se o totéž pokusil v případě ministra průmyslu a obchodu Miroslava Grégra. Mirek Grégr asi pět minut se zájmem poslouchal tento výklad, a pak suše konstatoval, že barikované víno se jmenuje podle psa, bernardýna, který se jmenoval Baryk, tím diskuze skončila a ministr zemědělství zaraženě zmlknul. Takže já vám slibuji, že se pokusím být méně razantní v definici jednotlivých druhů vín. A teď už se těším na to, jak se spolu vyfotografujeme a jak předám ceny vítězným kategoriím.  
2017-01-18;http://www.zemanmilos.cz/cz/clanky/projev-prezidenta-republiky-pri-navsteve-vysoke-skoly-financni-a-spravni-401967.htm;Projev prezidenta republiky při návštěvě Vysoké školy finanční a správní;" Vážená paní rektorko, vážený pane prorektore, dámy a pánové,  děkuji za pozvání na vaši školu. Děkuji za to, že jsem si mohl sám vybrat téma, aniž by mně bylo předepsáno, což se někdy u některých univerzit stává, a protože téma je velmi žhavé, velmi aktuální, tak je to pochopitelně vybočení z kurzového závazku České národní banky.  Než řeknu svoje stanovisko, chtěl bych paní rektorku poprosit o jednu věc. Budu mluvit proti kurzovému závazku a myslím si, že by bylo poctivé, kdyby vaši studenti na druhé straně slyšeli zastánce kurzového závazku. Takže jsem doporučoval paní rektorce, aby pozvala ex-guvernéra České národní banky pana Singera a tím pádem byste slyšeli názory z obou stran. A to je, myslím si, princip poctivé výuky. Nebýt čtenáři jedné knihy, nebýt jedlíky jednoho jídla a vlastním rozumem porovnávat dvě či více alternativ. Mimochodem, když vám někdo nabídne jenom tu jednu alternativu, tak se tak trochu stáváte tlampačem cizích názorů a vrozená lenost každého z nás, nás nutí k tomu, abychom tento cizí názor mechanicky přijali a netrápili se přemýšlením a komparací. Mimochodem Tomáš Masaryk říkal, že myšlení bolí a já vždy studentům sadisticky říkám, přeji vám bolest.   A teď už mohu přejít k tématu, které jsem ohlásil. To téma, respektive spor mezi silnou a slabou měnou, mimochodem jakoukoli měnou, nejenom českou měnou, je historicky velice staré a dosud nebylo rozhodnuto. Začalo těsně po vzniku první republiky, kde dvě výrazné ekonomické osobnosti, Alois Rašín, náš první ministr financí a Karel Engliš, který byl mimo jiné také guvernérem Národní banky, a tady už vidíte stopu k panu Singerovi, tak spolu polemizovali o tom, jestli země má mít silnou nebo slabou měnu.  Dovolte mi několik slov o Aloisi Rašínovi. Byl to nesmírně svérázný politik, tedy nejenom ekonom, ale i politik, což dokazuje i to, že byl za první světové války odsouzen k trestu smrti a císař Karel ho poté amnestoval. Většina českých politiků, prezidenty nevyjímaje, prošli vězením, někteří byli rovněž odsouzeni k trestu smrti a myslím si, že je to docela dobrá průprava pro jejich budoucí činnost. Pokud samozřejmě se objeví ta amnestie. A když Alois Rašín vyšel z vězení, a když vzniklo nezávislé Československo, tak udělal mistrovskou operaci, která se jmenovala kolkování, o tom jste se určitě učili, která odpoutala naši měnu od propadající se měny sousedních států.   V jeho pracovně nad jeho psacím stolem visel nápis, na kterém bylo napsáno „Nic vám nedám"" a když k němu přišla jakákoli delegace žádat o pomoc, podporu, dnes bychom asi řekli o dotaci, tak takhle ukázal palcem dozadu na ten nápis, mlčky, a delegace mlčky odešla. Přál bych i dnešním ministrům financí, aby si obdobný nápis pořídili.   Druhá a poslední historka z jeho života je smutná. Jak víte, Alois Rašín byl zastřelen anarchistou, který se jmenoval Šoupal. Byl odvezen do nemocnice, tam po krátké době zemřel a jeho poslední otázka zněla, zda na něj střílel legionář. A víte proč? Protože kromě toho nápisu „Nic vám nedám"" Rašín proslul také druhým výrokem, který zněl „Za službu vlasti se neplatí"" a tento výrok byl adresován právě legionářům. Když se vrátili z války, ať už z Ruska, Francie nebo Itálie, tak žádali doslova trafiky, což byly malé obchůdky s tabákem. Trafik je slovo z rakouské němčiny, v německé němčině se tomu říká Tabakladen, ale u nás se ujala trafika. A jak jste si zajisté všimli, pojem trafiky pak extendoval do daleko širších sfér, než byly malé tabákové obchůdky a pan doktor Brůna může ze své praxe potvrdit, že pojem trafikant se používá v daleko a daleko širším kontextu. Že, pane doktore?  Takže to byla vzpomínka na Aloise Rašína a teď hledejme argumenty už v poněkud konkrétnější situaci, pro, ale i proti onomu kurzovému závazku.   Nebudu teď příliš používat psychologický argument, chcete-li trochu politický argument a někdo by řekl populistický argument, který zní, že hrdý národ má mít silnou měnu. Já jsem sice tento argument občas také použil, ale nepokládám ho za základní a nejdůležitější. Jaké jsou podle mého názoru důležitější argumenty. Komunistický režim byl mimo jiné pověstný cenovými deformacemi, ať už dosahovanými jakýmkoli způsobem. Například u potravin to byla tak zvaná záporná daň z obratu, jinde to byla jiná technika, ale to teď není příliš podstatné. Takže ceny se někdy v té direktivně řízené ekonomice dostávaly hluboko pod výrobní náklady třeba i proto, aby byla uspokojena ta elementární fyziologická potřeba, jako je tomu právě v případě potravin.       Připusťme, že pokud žijeme v tržní ekonomice, ceny by neměly být deformovány vnější intervencí. A pokud přiznáme prostý fakt, že kurz je cena měny a nic jiného než cena měny, tak není důvod, proč deformovat tržní prostředí intervencí, ať už se jmenuje devizová intervence nebo kurzový závazek nebo devalvace nebo jakkoli jinak. To je první argument, nad kterým bychom se asi měli zamyslet. Ten druhý argument, který rád a často uvádím, spočívá v tom, že někdo říká zlevnění, někdo znehodnocení české měny, snižuje reálnou hodnotu úspor, snižuje reálnou životní úroveň, což se nejvíce pozná, když vyjedeme do zahraničí s cestovní kanceláří, no a pokud víme, že naše životní úroveň je zhruba třetinová ve srovnání s životní úrovní Německa a pokud všichni naši politici, mě nevyjímaje, vyhlašují, že je potřeba Německo v geologicky dohledné době dohnat, no tak v takovém případě popíráme sami sebe, když přijímáme opatření, které je přesně opačné.  Další argument, který je potřeba zdůvodnit, ale nebojte se, už se blížím k závěru, aby bylo více času na diskusi, je to, že takzvaný měkký nebo nafouknutý kurzový polštář je něco jako anabolické steroidy pro sportovce. To znamená, krátkodobě vám pomáhá a dlouhodobě vám škodí. Samozřejmě, že jsem teď četl nedávno prohlášení místopředsedy svazu exportérů, pan Havlíček ho bude určitě znát, a to prohlášení říká, jak exportéři vydělali velké peníze právě na poklesu hodnoty koruny. Trošku zapomněl na to, že jsme nejenom exportní ekonomika, ale také importní ekonomika, že dovážíme například veškeré energetické suroviny a to, co se vydělá na exportu, se prodělá na importu. Ale chtěl bych tady spíše připomenout keynesiánský termín propensity. On Keynes většinou používá toho termínu jako propensity to invest nebo propensity to consume, což jsou tak trochu spojité nádoby.   Ale on je také další sklon a to je sklon k inovacím. Když podáte ekonomickému sportovci ta anabolika, tak poněkud, a spor se vede o to v jaké míře, oslabíte sklon k inovacím. O olivách se říká, že největší hodnotu vydávají tehdy, jsou-li drceny, o našich exportérech bych mohl s dávkou sadismu říci totéž. Je-li exportér pod silným konkurenčním tlakem, pak jeho sklon k inovacím a zvyšování produktivity práce je daleko výraznější, než tehdy, když mu dlouhodobě, zdůrazňuji dlouhodobě, pomáhá ten kurzový polštář, a ten exportér je poněkud líný. Nechci teď zabíhat do technických detailů, jako že devalvace koruny má i další negativní efekty, protože naši zahraniční ekonomičtí partneři se na ni často dokázali adaptovat a promítnout to do cen, nebo že naši exportéři se museli nákladně zajišťovat, což jim také přineslo nemalé náklady.   Ale to, čím bych skončil svoje plaidoyer pro silnou měnu zní, nesnažme se a, teď mně promiňte tu historickou pravdivou anekdotu, postupovat způsobem soudruha Josifa Vissarionoviče Stalina. Ten, když mu v roce čtyřicet pět nebo šest ekonomičtí experti předložili návrh na kurz rublu vůči dolaru, a ten zdůvodněný návrh byl jedna ku padesáti, tedy padesát rublů za dolar, soudruh Stalin vzal velkou červenou tužku a škrtl tu nulu. Takže oficiální kurz byl jedna ku pěti, ale nikdo to nekupoval, taková drobná chybička se vloudila, ale jinak soudruh Stalin byl nesporně geniální ekonom a stejně geniálními ekonomy se prokázali být i ti, kteří nám vnutili devizovou intervenci.  Děkuji vám za vaši pozornost.  Miloš Zeman, prezident republiky, VŠFS, 18. dubna 2017 "
2017-01-07;http://www.zemanmilos.cz/cz/clanky/projev-prezidenta-republiky-pri-tiskove-konferenci-k ukonceni-navstevy-stredoceskeho-kraje-850899.htm;Projev prezidenta republiky při tiskové konferenci k ukončení návštěvy Středočeského kraje;Vážená paní hejtmanko, dámy a pánové, dobrý den. Já bych chtěl paní hejtmance především poděkovat za skvělou organizaci mé návštěvy, již čtvrté návštěvy Středočeského kraje, a samozřejmě, že bych chtěl poděkovat i jejímu týmu. Návštěva proběhla úspěšně. Chtěl bych zejména vyjádřit vděčnost občanům Benešova, Slaného, samozřejmě i Úholiček, k nimž se ještě dostanu, a Čáslavi za vysokou účast. V Benešově to bylo šestnáct set, tady ve Slaném devět set a v Čáslavi jedenáct set osob. Česká televize velmi pravděpodobně uvede poloviční počty, a právě proto máme OVTV, kde můžete vidět na Ovčáčkově televizi skutečné počty a zaplněná náměstí. Mimochodem, když jsem mluvil o těch Úholičkách, bylo to docela příjemné zpestření, protože se tam dostavilo několik lidí nesouhlasících s českým prezidentem vedených panem van Gemundem, který je holandský státní příslušník. Snažil jsem se slušně odpovědět i na dotazy zastánců opačného názoru, pouze bych si příště přál, aby protesty proti českému prezidentovi organizoval Čech. A zcela výjimečně, protože se nám nahromadila některá témata, tak bych se tentokrát věnoval těmto celostátním tématům. Úvodem bych chtěl vyjádřit radost nad rozhodnutím bankovní rady České národní banky, která ukončila tak zvaný kurzovní závazek, respektive devizové intervence. Víte velmi dobře, že jsem byl od počátku odpůrce devizových intervencí, a proto mi pochopitelně udělalo radost, když se kurz koruny vrátí k tržním hodnotám. Lze očekávat určité počáteční kolísání, ale potom stabilizaci tohoto kurzu. To je tedy první bod. Druhý bod, který jsem inzeroval už na televizi Barrandov i při jiných příležitostech, je vypsání termínu parlamentních voleb. Chtěl bych říci, že plně chápu snahu některých politiků, aby parlamentní volby byly co nejdříve. Rozumím tomu, že tito politici jsou unavení trvalými a stupňujícími se hádkami uvnitř koalice a že by už to nejraději měli všechno za sebou tak, aby voliči znovu rozdali karty. Ale zájem politiků musí být podřazen zájmu občanů. A jaký je zájem občanů? Já vždy cituji zakladatele kybernetiky Norberta Wienera, který napsal, aktivně žít znamená žít s přiměřenými informacemi. A co to je přiměřená informace v případě voleb. Je to jednak informace o programech kandidujících subjektů a jednak samozřejmě i informace o těchto kandidátech. A čím déle trvá volební kampaň, tím více informací se občanům dostává. To je tedy první, a řekl bych základní důvod, který mě vedl k tomuto rozhodnutí. A vyjádřil jsem ho s dostatečným předstihem, aby se kandidující subjekty na to mohly připravit a udělaly si své business plány, nebo jak to nazvat, pro volební kampaň. Kdybych byl zlomyslný, tak bych využil krajního termínu, kdy to mám právo oznámit, a tím bych nechával kandidující subjekty ve zbytečné nejistotě. A druhý důvod je víceméně technický. Kdyby se volby konaly v září, tak by spadly do dvacátého osmého září, kdy je státní svátek, svátek svatého Václava, čili prodloužený víkend, a samozřejmě na podzim je ještě krásně, lidé by byli na chalupách. Málo kdo by si vyzdvihl voličský průkaz, takže by byla nižší volební účast než v tom sychravém říjnovém termínu. A kromě toho, a to už je poslední důvod, kdybychom v této praxi pokračovali a odsouvali volby vždy o měsíc, tak by za čtyři roky termín voleb spadnul do srpna, když jsou, jak známo, dovolené, a to už by volební účast byla opravdu zatraceně nízká. Takže budu věřit, že svým způsobem vypsáním termínu voleb jsem odstranil jistou míru nejistoty, která zatím v této oblasti panovala, a přeji všem kandidujícím subjektům, aby nebyly líné, a aby volební kampaň vedly i o prázdninách. Děkuji vám za vaši pozornost.
2017-01-04;http://www.zemanmilos.cz/cz/clanky/projev-prezidenta-republiky-pri-jmenovani-ministra-prumyslu-a-obchodu-548703.htm;Projev prezidenta republiky při jmenování ministra průmyslu a obchodu;" Vážený pane premiére, vážený pane ministře,  ještě jednou Vám blahopřeji k Vašemu dnešnímu jmenování. A protože jsem pamětník a leccos si pamatuji, dovolte mi, abych při příležitosti Vašeho jmenování zavzpomínal na minulost.  Před více než dvaceti lety u nás existovali mladí, sebevědomí, ale ne zcela informovaní ekonomové, kteří nás poučovali o tom, že průmysl je věcí zastaralou a že se máme orientovat na služby. Díky těmto jejich postojům, dnes by se daly označit módními termíny jako „in"" nebo „trendy"", ale tenkrát se tomu tak neříkalo, díky těmto jejich postojům se řada skvělých podniků dostala do kritické situace, a některé z nich dokonce definitivně zanikly. Chtěl bych vzpomenout Tatru Kopřivnice, Zetor Brno, Poldi Kladno, Škodu Plzeň a mnohé a mnohé další. A pak se stalo, že se situace obrátila a že řada skutečných ekonomů si uvědomila, že Česká republika je nejprůmyslovější země Evropy, a že toto je nikoli její nedostatek, ale naopak její komparativní výhoda.   Ekonomové zestárli, sebevědomí je neopustilo, ale ztratili rozhodující vliv. Já si vzpomínám, jak ministr průmyslu a obchodu v mé vládě Miroslav Grégr, který mimochodem dostavěl Temelín, prohlásil slavnou větu, průmysl nás živil, živí a bude živit, a myslím si, že měl pravdu.   Na základě této historické zkušenosti Vám přeji, abyste jako nový ministr průmyslu pokračoval v doslova staleté tradici českého průmyslu. Nezapomeňte, že už v době Rakousko-Uherska české země představovaly sedmdesát procent jejího průmyslového potenciálu.   Přeji Vám tedy, abyste rozvíjel toto nahromaděné bohatství a nenechal ho uhasnout kvůli nějakým hloupým ekonomickým experimentům.  Hodně zdaru a hodně štěstí.    "
2017-01-28;http://www.zemanmilos.cz/cz/clanky/projev-prezidenta-republiky-pri-tiskove-konferenci-pri-statni-navsteve-chorvatske-republiky-333232.htm;Projev prezidenta republiky při tiskové konferenci při státní návštěvě Chorvatské republiky; Vážená paní prezidentko, dámy a pánové,byl jsem v Záhřebu asi před čtyřmi lety, abych se zúčastnil slavnostního vstupu Chorvatska do Evropské unie. Jak dobře víte, Česká republika plně podporuje integraci západního Balkánu do evropských struktur a samozřejmě i do NATO, a se zvláštním důrazem podporujeme v tomto smyslu i vstup Chorvatska nejen do Evropské unie, což se již uskutečnilo, ale také do Schengenského prostoru. A Vy jste řekla, paní prezidentko, že Česká republika je mezi zahraničními investory na patnáctém místě, budeme se muset poněkud zlepšit, ale chtěl bych upozornit, že pokud jde o počet českých turistů v Chorvatsku, tak je na šestém místě, a to už je trochu lepší skóre. A já, když jsem sem přijížděl, tak jsem si říkal, při všech svých zahraničních cestách mě doprovází podnikatelská delegace, ale teď jedu do Chorvatska, kde je těch sedm set tisíc českých turistů, a to jsem opravdu zvědav, jestli v této delegaci bude i někdo, kdo chce v Chorvatsku stavět hotely. A s potěšením jsem zjistil, že tomu tak je, jsou tam dokonce dva lidé, kteří plánují rezort, tedy hotely v oblasti, kde jsem se přeřekl, říkal jsem tomu Monte Bello, ale ve skutečnosti to byla Costabella, už jsem se lekl, aby to nebyla Cosa Nostra, ale tak daleko jsem se zase nepřeřekl, takže v každém případě si myslím, že je to skvělý začátek dlouhodobějších a rozsáhlejších investic českých investorů v Chorvatsku s tím, že je to nedaleko Rijeky, na jednom z nejkrásnějších míst Chorvatska. Ostatně paní prezidentka říkala, že se tam narodila, je to tak.Takže, to je jedna z investičních oblastí, a pak jsme samozřejmě hovořili také o investicích do bankovního sektoru. Naštěstí investice G&T už je hotová, takže tam není o čem jednat. A samozřejmě i investice do oblasti energetiky, INA a MOL, kde zřejmě ještě bude jednání, jak nám doporučila paní prezidentka s panem premiérem. A já jsem kromě jiného navrhl paní prezidentce, abychom uzavřeli i dohodu, která se jmenuje Working Holiday. Česká republika už má tyto dohody s několika zeměmi světa, dokonce s tak vzdálenou, jako je Nový Zéland, a domnívám se, že právě vzhledem k našim turistům tady by to bylo dobré i pro mladé Čechy, a samozřejmě na opačné straně pro mladé Chorvaty.Chtěl bych Chorvatsku poděkovat za to, že umožnilo, zejména při letní turistické sezoně, vstup českým policistům na svoje území. Oni, jak jsem se dozvěděl, jsou to většinou policisté z česko-chorvatských rodin, takže mluví oběma jazyky. Pozval jsem paní prezidentku na reciproční návštěvu Prahy, a protože početná chorvatská menšina v České republice organizuje jakýsi cyklus svých slavností na jaro příštího roku, myslím, že jsme se předběžně dohodli na tomto termínu.Samozřejmě, že jsme se zabývali i zahraničně-politickými otázkami, jako je například brexit, nebezpečí islámského terorismu a řadou dalších oblastí včetně současného stavu Evropské unie.Takže, mám velkou radost z dobrého začátku našich jednání, a věřím, že ve stejném duchu budou tato jednání i nadále pokračovat. Odstranili jsme poslední a v zásadě jedinou překážku našich vztahů. Na základě návrhu paní prezidentky nedostanu dnes ke slavnostní večeři mořské ryby, které nesnáším, ale dostanu něco jiného. Žádné další překážky neexistují.Děkuji vám za vaši pozornost.   
2017-01-23;http://www.zemanmilos.cz/cz/clanky/projev-prezidenta-republiky-pri-prijeti-finalistu-xxiv-rocniku-ankety-zlaty-amos-697111.htm;Projev prezidenta republiky při přijetí finalistů XXIV. ročníku ankety Zlatý Ámos;Milí finalisté soutěže o Zlatého Ámose,jsem rád, že vás opět mohu uvítat na Pražském hradě. Víte, moje maminka byla učitelka a učila do sedmdesáti let. Ne proto, že by to potřebovala, ale protože měla ráda děti a děti měly rády ji. A právě proto se s úctou skláním před těmi, kdo jsou úspěšní učitelé, protože neúspěšných učitelů máme také hodně, a v mnoha případech dochází k situacím, že vztah mezi dětmi a učiteli je výrazně narušen. A jednou z forem takového narušení je dětská šikana. Nejenom šikana dětí mezi sebou, ale i šikana učitelů.Víte, že jsme všichni zaregistrovali smutný případ, kdy zemřela učitelka angličtiny poté, co ji děti terorizovaly, co si ji natáčely na video, a já bych jim dal pár facek. A oni by mě za to zavřeli, protože ani prezident není beztrestný, ale někdy si myslím, že poněkud drsná reakce na toto šikanování je namístě. Nicméně, dokážete-li zabránit této situaci kombinací lásky a přísnosti, jako uměla moje maminka, tak budete skvělí učitelé, a já vám všem přeji, abyste uspěli ve finále soutěže o Zlatého Ámose, a platí totéž, co jsem řekl našim olympionikům v Riu. Tím, že jste tady, jste už vyhráli. Tím, že jste finalisté, jste už vyhráli, a přeji vám štěstí, pohodu a úspěch ve vaší práci. 
2017-01-22;http://www.zemanmilos.cz/cz/clanky/projev-prezidenta-republiky-pri-tiskove-konferenci-k ukonceni-navstevy-olomouckeho-kraje-166068.htm;Projev prezidenta republiky při tiskové konferenci k ukončení návštěvy Olomouckého kraje;Vážený pane hejtmane, dámy a pánové, chtěl bych především poděkovat nově zvolenému hejtmanu Olomouckého kraje za skvělou organizaci mé návštěvy, a samozřejmě, že toto poděkování se týká i jeho týmu. Pokud jde o průběh této návštěvy, byla trochu odlišná od návštěv jiných krajů. V čem? Každý kraj má samozřejmě své problémy. Teď jsem byl nedávno v Karlovarském kraji, kde velkým problémem je lázeňství, a nejenom lázeňství, a na druhé straně Olomoucký kraj na mě působil dojmem kraje, jehož vývoj se postupně zlepšuje, klesá nezaměstnanost, roste reálná mzda a podobně, a tak jsme se mohli více než jinde věnovat celostátním problémům, i když se i tyto problémy odrážejí na krajské úrovni. Konkrétně při besedě se senátory a poslanci jsme diskutovali jednak návrh pana poslance Romana Váni, který se právě týká ústavního zákona o držení zbraní. Jak jistě jako informovaní novináři víte, já jsem tento ústavní zákon podpořil, protože připravuje-li Evropská komise směrnici v opačném gardu, pak jediným řešením je ústavní, nikoli prostý zákon, protože žádná směrnice Evropské komise nemůže stát nad ústavou. Při téže diskusi jsme se také zabývali návrhem pana poslance Zlatušky na milosrdnou smrt, neboli eutanázii, a dospěli jsme většinově k názoru, že je to zákon barbarský. Uvedl bych alespoň dva argumenty pro toto stanovisko. První argument říká, že u každé nemoci je naděje, někdy slabá, někdy větší, na vyléčení, a abychom odrazili ten velmi silný protiargument, že nemocný trpí nesnesitelnými bolestmi, chtěl bych připomenout, že dnes paliativní medicína je na takovém stupni svého rozvoje, že je schopna tyto bolesti eliminovat. Tolik pokud jde o legislativní záležitosti. Nedávno jsme měli poradu v Lánech s paní ministryní Šlechtovou, a mimo jiné jsme také diskutovali o obnovení tak zvaného domovského práva. A mě samozřejmě zajímalo, co na to budou v Olomouckém kraji říkat starostové i občané jednotlivých obcí. Zdá se, že se to setkalo vcelku s příznivým ohlasem, tedy tak, aby obce si samy mohly rozhodovat, kdo budou a kdo nebudou jejich občané, a jenom jako drobnou ilustraci bych chtěl uvést to, že například ve Šternberku má na tamní radnici své adresy pro dosílání pošty šest set, slovy šest set, občanů. A pak jsme přijeli do Uničova, a tam nám řekli, že jich je čtyři sta dvacet. Takže zhruba totéž číslo. To je svým způsobem nenormální jev, a s ním bychom se měli umět vyrovnat. Při svých návštěvách jsem samozřejmě navštívil i podnik Excalibur Army. Oceňuji podnikatelskou aktivitu pana Strnada, který mimo jiné koupil i Primky, hle, český prezident, české hodinky, a koupil také AVII, která byla před krachem, takže jsem rád, že lehké nákladní automobily, doufám, budou zachráněny. Setkal jsem se s generálním ředitelem Meopty, který mně říkal, pane prezidente, dal jste nám příkaz zvýšit reálnou mzdu o sedm procent, hlásím, že příkaz je splněn. Já jsem Vám říkal, pane generální řediteli, prezident nemá co nařizovat, to byla pouze skromná prosba, a o to více Vám děkuji, že příkaz byl splněn. Setkal jsem se se šéfem Agelu, který mě sděloval, že se konečně podařilo vyhodit ředitele Jesenické nemocnice a že Jesenická nemocnice je nyní ve vlastnictví Agelu, který do ní investoval asi sto padesát milionů korun, a tak bych mohl pokračovat dál a dál, ale to bychom tady byli ještě další dvě hodiny. Prostě, byla to cenná řada zajímavých setkání, a chtěl bych nesmírně poděkovat všem občanům, kteří se opravdu v hojném počtu zúčastňovali těchto setkání. Samozřejmě, že česká média pokrývala pouze témata, kterým rozumějí, takže například spadlá bota byla pro česká média zcela pochopitelná. Mimochodem moje žena mi říkala, Miloši, my jsme otočili pohádku o Popelce, ty jsi si vyzul střevíc, a já jsem ti ho nazula. Chtěl bych speciálně poděkovat Mladé frontě a její olomoucké příloze, která napsala v titulku, Zemana vítala červená karta. V Uničově sice červená karta nebyla, ale ve Šternberku byla karta jedna, taková smutná, opuštěná, tak jsem říkal, není vám tady smutno? Ale jak vidět, tak mezi dvěma tisíci účastníků se jedna červená karta stala předmětem zájmu České televize, která tím opět prokázala svoji objektivitu a vyváženost. Co k tomu říci dále? Nesměl bych zapomenout na jednu věc, a sice na to, že při diskusi s olomouckým primátorem jsem dostal informaci, že po řadě intervencí u předchozích primátorů konečně bude Třída Jiřího Pelikána v Olomouci. A zatím jsem od pana primátora jako dárek dostal alespoň tuto ceduli. Vzhledem k tomu, že v souvislosti s Karlem Srpem nebo s Lenkou Procházkovou zažívám situaci, kdy lidé, kteří proti komunismu nikdy nebojovali, teď kádrují ty, kdo proti komunismu bojovali, například předseda komise pro toto kádrování je člověk, kterému v roce 1989 bylo šestnáct let, tak očekávám, že se opět ozvou zbabělci, kteří proti těm, kdo měli odvahu vystoupit proti totalitnímu systému, že tito zbabělci opět budou někoho kádrovat, ale to je bohužel situace, které se musíme umět postavit. Byl bych rád, kdyby v tom novináři pomohli, ale bohužel, to by oni sami museli být bojovníky proti komunismu, případně signatáři Charty, a nikoli v mnoha případech lidmi, kteří komunismus v jeho dobách nadšeně podporovali. Děkuji vám za vaši pozornost. 
2017-01-20;http://www.zemanmilos.cz/cz/clanky/projev-prezidenta-republiky-pri-setkani-s-predstaviteli-olomouckeho-kraje-a-vybranými-starosty-689472.htm;Projev prezidenta republiky při setkání s představiteli Olomouckého kraje a vybranými starosty;" Toto je moje čtyřicátá sedmá nebo čtyřicátá osmá návštěva kraje, ale vy právě dnes máte jednu prioritu. Jste prvním krajem, kde při vchodu do krajského úřadu jsem ztratil botu. Naštěstí se našla a moje žena mně ji nasadila a utáhla. Takže novináři, kteří vždycky píšou o méně podstatných věcech, v podstatě celou plochu své návštěvy v krajském úřadu vyplní onou ztracenou botou, a kdybychom si zde vykládali o nejdůležitějších tématech Olomouckého kraje, tak to už se do médií nedostane.   Já bych vám chtěl především všem, jak koalici, tak opozici, blahopřát k vašemu zvolení po nedávných krajských volbách. Když jsem byl v Riu, tak jsem říkal našim olympionikům, vyhráli jste už tím, že tady jste. A stejně tak bez ohledu na stranickou příslušnost, ti zastupitelé, kteří dostali důvěru voličů a byli jimi zvoleni, vyhráli už tím, že tady jsou. A já bych vám přál klidnou, věcnou, trpělivou práci. Masaryk vždycky mluvil o černé práci a je to hluboká pravda. A přál bych, aby vaše práce přispěla ke zdokonalení Olomouckého kraje.  Vím, že Olomoucký kraj má jako každý kraj potíže s dopravní infrastrukturou. Nechal jsem si proto jak od Ředitelství silnic a dálnic, tak od železnice zpracovat materiály o jednotlivých projektech. Víme, že tady byly i některé dílčí problémy. Já si vzpomínám na podivnou bytost ředitele jesenické nemocnice a jsem velmi rád, že AGEL tuto nemocnici koupil, a že problém se vyřešil.   Josif Vissarionovič Stalin kdysi říkal: ""Jesť čeľavěk, jesť probľema, nět čeľavěka, nět probľema."" No a nechal toho člověka popravit a problémy se vyřešily. Je to zajímavá metoda, ale v deseti milionové zemi by vedla velice rychle k prudkému úbytku obyvatel.   Chtěl bych ocenit, že Olomoucký kraj se potýká s problémy chátrajících kulturních památek daleko lépe než jiné kraje. Což neznamená, že zítra večer nepředám panu hejtmanovi tak zvané kladivo na hejtmany, které zpracoval Státní památkový ústav, kde je seznam těchto chátrajících památek.  Velice si vážím toho, že zde máte fungující Hospic na Svatém Kopečku a pevně doufám, že k němu časem přibude i hospic další.  A poslední věc, kterou bych chtěl říci, a za kterou jsem často kritizován je, že teď když přece jenom nezaměstnanost je nízká, platy rostou, tím pádem v návaznosti na růst mezd porostou důchody, tak musíme hledat nová témata a jedním z těchto opomíjených témat jsou sociální služby. A já si velice vážím toho, že pan hejtman hned po našem setkání zařadil jako téma setkání s pracovníky sociálních služeb.   Vy určitě víte, že tito pracovníci mají průměrné hrubé mzdy někdy dvanáct a někdy čtrnáct tisíc korun měsíčně. Je to ostuda. Já nejsem rovnostář, já téměř každý měsíc jmenuji třicet pětatřicet nových soudců a vím, že mají nástupní plat sedmdesát tisíc korun. Ale uvědomte si, že tohle je skupina, která dělá nesmírně cennou, těžkou a obětavou práci, a na rozdíl od některých jiných profesních skupin nekřičí, a proto se jí nikdo neujímá. Myslím si, že je to chyba, a že právě teď bychom měli soustředit pozornost na zlepšení platových podmínek všech těch pečovatelek, ono jde spíše o ženy než o muže, tak, aby ty mzdy nebyly ostudou České republiky.Takže to je úvodem vše, aby bylo o to více času na diskuzi. Neptejte se mě na botu, nejste novináři, ptejte se na věci podstatné.  Děkuji vám za vaši pozornost.  Miloš Zeman, prezident republiky, Olomouc, 20. března 2017 "
2017-01-14;http://www.zemanmilos.cz/cz/clanky/projev-prezidenta-republiky-pri-jmenovani-predsedkyne-akademie-ved-cr-66917.htm;Projev prezidenta republiky při jmenování předsedkyně Akademie věd ČR; Vážená paní předsedkyně, dovolte, abych Vám ještě jednou blahopřál k Vašemu dnešnímu jmenování. Ujímáte se obří organizace, která zahrnuje šedesát ústavů, z nichž minimálně jeden, a to ústav profesora Holého, se zapsal do dějin světové vědy, a já jsem přesvědčen, že některé další Vaše ústavy jsou na pokraji téhož zápisu. Dovolte mi, abych Vám ve Vaší nesnadné práci popřál hodně úspěchů. Nechci býti soudcem mezi americkým modelem základního výzkumu a německým a ruským modelem, nechť oba dva tyto modely spolu soutěží.Víte, že jsem stoupencem užšího sepětí základního a aplikovaného výzkumu, než tomu bylo dosud. Někdy se základní výzkum uzavírá do jakési věže ze slonoviny. Ale na závěr svého pozdravu bych Vám chtěl připomenout opačný extrém, který popisuje Sinclair Lewis v Arrowsmithovi. To je příběh, kdy vynikající chemik, paní profesorko, dostal lukrativní nabídku od bohaté firmy. A tak mu vybavili nádhernou velkou laboratoř, a ta laboratoř měla obrovské skleněné okno do chodby. A den poté, co tento chemik nastoupil do své laboratoře, se v té chodbě začalo shromažďovat vedení firmy, a tím oknem pozorovali, kdy konečně ten chemik učiní nějaký významný objev. Takže to je samozřejmě ten druhý extrém, a já naprosto chápu, že základní výzkum potřebuje na své objevy čas a že se dokonce říká, že když se podaří jeden ze sta, tak to bohatě vyrovná ztracených devadesát devět pokusů.Ještě jednou hodně štěstí a hodně úspěchů.     
2017-01-10;http://www.zemanmilos.cz/cz/clanky/projev-prezidenta-republiky-pri-tiskove-konferenci-316826.htm;Projev prezidenta republiky při tiskové konferenci;" Dámy a pánové,před rokem jsem slíbil, že na počátku března při čtvrtém výročí své inaugurace oznámím, zda jsem se rozhodl nebo nerozhodl znovu kandidovat na funkci prezidenta republiky. Sliby se mají plnit, a tak jsem tady.Dobře víte, jak jsem se rozhodl, protože jsem to včera oznámil asi tisícovce svých příznivců se zdůvodněním, že je to malé poděkování za jejich podporu, a proto, že mají právo slyšet moje rozhodnutí jako první. Protože výsledek je zřejmý, dovolte mi na dnešní tiskové konferenci jenom několik málo poznámek k tomuto tématu.Začnu tím, že posledních několik měsíců jsem si vzpomínal na takzvaný Buridanův paradox. Ten byl formulován ve 14. století a spočívá v tom, že nějaké zvíře, někdy se uvádí mezek a jindy osel, zemře hlady mezi dvěma otýpkami sena, protože se nedokáže rozhodnout pro žádnou z nich. Je varianta smrti žízní mezi dvěma vědry vody, ale to pro nás není podstatné. Abych zabránil této smrti, ať už hladem nebo žízní, stanovil jsem si nepřekročitelnou lhůtu pro své rozhodnutí, i když toto rozhodnutí bylo samozřejmě obtížné. Zvažoval jsem jak argumenty pro, tak argumenty proti kandidatuře, a dovolte mi, abych vás krátce se svojí rozhodovací situací seznámil.Začnu argumenty proti. Tím prvním argumentem je samozřejmě můj věk. Je mi sedmdesát tři let, tedy za rok mi bude sedmdesát čtyři, a podle statistiků pravděpodobnost dožití průměrného českého muže je sedmdesát pět let. Takže v tomto okamžiku, mám-li věřit statistikům, mně zbývají dva roky života, které bych měl prožít v klidu, míru, pokoji a odpočinku. Jsou samozřejmě výjimky z tohoto pravidla. Osmdesátiletí politici, jako byl Tomáš Masaryk nebo Konrád Adenauer. Zažil jsem v Izraeli Šimona Perese, kterému bylo devadesát, když vykonával prezidentskou funkci, ale, jak říkám, výjimka potvrzuje pravidlo. A i když byste mohli namítnout, že nedávno byl rakouským prezidentem zvolen člověk stejného ročníku narození jako já, můžeme se domnívat, že pravděpodobnost dožití rakouského muže je poněkud vyšší než muže českého. V každém případě, věk je objektivně faktorem hovořícím proti opětovné prezidentské kandidatuře.Druhým takovým faktorem je únava a touha po odpočinku, která se samozřejmě stupňuje s věkem, a to tím více, čím více máme představu o náplni tohoto aktivního odpočinku. V mém případě je tato představa poměrně jasná. Celý život jsem měl rád knihy. Když jsem byl mladý, četl jsem všechno, co mi přišlo pod ruku, a postupně se moje knižní záliby vyhranily do čtyř žánrů, a sice literatura faktu, historická literatura, životopisy a science fiction. A jak dobře víte, v každém z těchto žánrů téměř každý den vychází nový a nový titul, a protože při výkonu prezidentské funkce nemáte pochopitelně čas na četbu, tak ztrácíte kontakt s touto literaturou, a je vám to tak trochu líto. Tím jsem skončil výčet dvou faktorů, které objektivně působily pro rozhodnutí znovu nekandidovat.Přecházím k třetímu faktoru, který novináře nesmírně zajímá, a jsem jim vděčen za jejich zájem a jsem jím hluboce dojat, a to je můj zdravotní stav. A koneckonců i já bych rád věděl, jak jsem na tom se svým zdravím. Proto jsem se nechal vyšetřit. Absolvoval jsem magnetickou rezonanci, počítačovou tomografii, odběry a ledacos dalšího. A po všech těchto vyšetřeních jsem věděl přesně to, co jsem věděl před nimi. To znamená, že mám dvě, slovy dvě, nemoci. Jedna se jmenuje neuropatie, polyfunkční neuropatie, která spočívá v tom, že od kotníků dolů máte odumřelé nervy. A jak říká profesor Kolář, pohybujete se na biologických protézách. Mám to už asi deset let, mohutně vrávorám, občas padám ze schodů, nedá se to léčit, dá se to zastavit, což se snad podařilo. Tak jsem si pořídil hůlku, a díky tomu, alespoň na rovině, chodím o něco lépe. Druhá nemoc se jmenuje cukrovka. Cukrovku má u nás téměř milion lidí a další milion ji má taky, ale ještě o tom neví. Pokud jde o hodnoty cukrovky, tak krátkodobá glykémie 6,9, dlouhodobá glykémie klesla z 57 na 48, ale to jsou oscilace, protože kdykoli mně ta míra cukru v krvi klesne, tak se najím sladkého, pak to vzroste, já nasadím dietu a situace se opakuje. Takže co k těmto věcem říci ještě? Teplota, tlak, rosný bod, okluzní fronta, no tak, tlak 120-130/80 a teplotu jsem si sám už patnáct let neměřil, takže předpokládám, že je stále stejná a normální. To je vše, pokud jde o téma, které tak zajímá novináře, tedy o můj zdravotní stav. Protože můj zdravotní stav se ani nezlepšuje, ani nezhoršuje, je tento faktor při rozhodování o prezidentské kandidatuře neutrální.Přecházím ke skupině faktorů, které ovlivnily mé rozhodování opačným směrem. Jsou rovněž dva. Prvním faktorem je podpora veřejnosti. Já samozřejmě jsem skeptický vůči průzkumům veřejného mínění, zejména vůči těm, které tuto podporu uvádějí nad hranicí padesáti procent. Nicméně rád připouštím, že množství těch, kdo mě podporují v mé kandidatuře, je větší než malé, a já bych pokládal za zbabělé, kdybych se na ně vykašlal a kdybych je zklamal. To je tedy první faktor.Druhý faktor spočívá v tom, že práci, kterou dělám, dělám rád. Je to krásná práce, je to nádherná práce. Dává možnost sloužit České republice, hájit její národní zájmy, včetně zájmů ekonomických. Jestli tuto práci dělám dobře nebo špatně, to musí posoudit jiní. Často cituji Jean-Paul Sartra: „Pravda o tobě se stane skutečnou pravdou teprve tehdy, projde-li druhými."" To je tedy druhý faktor.A když jsem porovnal tyto faktory, rozhodl jsem se tak, jak jsem včera oznámil. Chtěl bych vám říci, že i když jsem vyhlásil svoji kandidaturu, rozhodně se, na rozdíl od některých politiků či novinářů, nepovažuji za favorita prezidentské volby. Mám k tomu minimálně dva argumenty.První pochází z Polska a druhý ze Slovenska. Můj přítel Bronisław Komorowski měl sedmdesát procent preferencí, a přesto prohrál s málo známým Andrzejem Dudou. Další můj přítel Robert Fico zase prohrál rovněž s méně známým Andrejem Kiskou. Uvědomme si, že minimálně část voličů, naprosto logicky, si přeje kandidáta mladšího, možná i zdravějšího, možná i energičtějšího, a v každém případě si přeje změnu. Není zneužívanější pojem v politice, než je pojem změny. A to z toho důvodu, že změna může být jak k lepšímu, tak k horšímu. Vzpomínám si na heslo Labour party: „ It's time for a change"". Ano, ale musíte říci, jakou změnu chcete, ne jenom, že chcete změnu. Ale věřím, že po čtyřech letech výkonu, nebo pěti letech výkonu prezidentské funkce si řada našich občanů bude přát změnu, a i to je demokracie a i to je třeba respektovat.Závěrem bych vám chtěl říci, že jsem se rozhodl při další kandidatuře nevést žádnou osobní prezidentskou kampaň. Budu až do poslední chvíle plnit všechny své prezidentské povinnosti, ale nebudu se setkávat s představou, jak mám prezidentskou funkci vykonávat. Proč? Všichni ostatní kandidáti zcela logicky tuto svoji představu formulují. Já bych si připadal jako blázen, kdybych říkal, jakou já mám představu o výkonu prezidentské funkce. To jsem říkal před čtyřmi lety, a snažil jsem se od té doby tuto představu naplnit. Voliči tedy budou porovnávat představu jednotlivých kandidátů s reálným výkonem prezidentské funkce, a rozhodnou se, jak se rozhodnou. Zavazuji se, že nebudu útočit na žádného ze svých protikandidátů, a pokud on bude útočit na mě, nebudu na tyto útoky odpovídat. Zavazuji se, že i když i moji oponenti považovali televizní diskuse za moji nejsilnější zbraň, nebudu se účastnit z důvodu, který jsem teď právě uvedl, žádných rozhlasových ani televizních diskusí. Jinými slovy, s pokorou, která mně jinak vůbec není vlastní, vložím svůj osud do rukou občanů této země a samozřejmě, že se plně podřídím jejich rozhodnutí. Obě dvě volby jsou svým způsobem přitažlivé, ale bohužel nejsou slučitelné. Práci prezidenta republiky musíte vykonávat s plným nasazením, a v tomto nasazení není žádný čas pro odpočinek.Takže, dovolte mi, abych skončil slovy básníka. Staniž se, osude.Děkuji vám za vaši pozornost.  "
2017-01-09;http://www.zemanmilos.cz/cz/clanky/projev-prezidenta-republiky-pri-výrocnim-koncertu-„muj-ctvrty-rok-s-vami“.htm;Projev prezidenta republiky při výročním koncertu „Můj čtvrtý rok s Vámi“;"Vážení a milí přátelé,je osm hodin patnáct minut, takže zpravodajské relace v televizi skončily, a to je dobře. A nyní mně dovolte několik málo vět ke smyslu našeho dnešního setkání. Můj předchůdce ve vedení sociální demokracie, jmenoval se Jiří Horák, říkal jednu větu, kterou jsem si velmi dobře zapamatoval. Ta věta zněla: „Politika nezná vděčnost."" A já jsem celoživotním oponentem této věty. Proto jsem nesmírně rád, že jste tady, a proto bych chtěl říci, že jsem vám vděčný za vaši pomoc a podporu nejenom uplynulé čtyři roky, ale i před tím. A jako malé, nesmírně malé poděkování za tuto pomoc a podporu chci, abyste byli první, kdo budou slyšet moje rozhodnutí ve věci prezidentské kandidatury. Politická prohlášení by měla zaznít jako výstřel z děla. Politická prohlášení by neměla být obalována verbální kaší. Proto vám oznamuji, že jsem se rozhodl znovu kandidovat na funkci prezidenta České republiky. Milí přátelé, uvažoval jsem o tom, že toto prohlášení přece jenom doprovodím komentářem a nakonec jsem od toho ustoupil. Nejdříve jsem vás chtěl poprosit, abyste respektovali zítřejší tiskovou konferenci a nesdělovali novinářům, co na této tiskové konferenci zazní. I když Jiří Dienstbier starší prohlásil, že v Čechách se stejně všechno vykecá. Ale pak jsem si řekl, jste svobodní lidé a já nemám právo vámi manipulovat. Pak, protože včera Senát konečně schválil zákon, který mně teď jde k podpisu o, řekněme peticích pro přímou volbu prezidenta, jsem chtěl promluvit o tom, jak sehnat tyto podpisy. A pak jsem si opět řekl, jste svobodní lidé a já nemám právo vámi manipulovat. Proto vám chci závěrem říci jenom jednu provokaci. Provokaci, kterou sdílím celý svůj život. Přál bych si, abychom dalších pět let vyhráli v čele svobodných lidí s vlastním rozumem, vlastním svědomím a s vlastní sebeúctou. Nepřál bych si, abychom byli poraženi těmi, kdo nedokáží říci svůj vlastní názor, zahalují se do politické korektnosti, která neznamená nic jiného než fráze a mají charisma láhve od okurek. Snažme se vážit svobody, včetně svobody těch, kdo mají jiný názor, než máme my. Nevažme si těch, kdo žádný názor nemají. A já pevně věřím, že svobodní lidé i tuto bitvu, která je před námi, vyhrají. Děkuji vám za vaši pozornost. "
2017-01-03;http://www.zemanmilos.cz/cz/clanky/projev-prezidenta-republiky-pri-tiskove-konferenci-k-ukonceni-navstevy-karlovarskeho-kraje-647606.htm;Projev prezidenta republiky při tiskové konferenci k ukončení návštěvy Karlovarského kraje; Vážená paní hejtmanko, dámy a pánové,úvodem bych chtěl ze srdce poděkovat paní hejtmance a jejímu týmu za skvělou organizaci mé návštěvy. Poznal jsem v paní hejtmance velmi sympatickou, velmi inteligentní a také průbojnou ženu, což dokáži hned teď jednou ilustrací. Když byla paní hejtmanka starostkou Horního Slavkova, a to po dobu sedmi let, řešila problém neplatičů nájemného tím, že jim nechala zazdít vstupní dveře do jejich bytů. V důsledku toho platební morálka těchto neplatičů vzrostla o osmdesát procent. Myslím si, že toto je impuls, který je dobré přenést i do některých dalších měst, která se potýkají s obdobným problémem. Samozřejmě, že když přijíždí prezident do jakéhokoli kraje, tak nemá pouze rozdávat knížecí rady, a má se alespoň svým malým dílem pokusit tomuto kraji konkrétně pomoci. Já jsem už na zasedání krajského zastupitelstva upozornil na to, že v době, když jsem byl předsedou vlády, dostal od vlády společně Ústecký a Karlovarský kraj patnáct miliard korun jako dotaci jednak na zahlazení důlních škod, ale také na obecnější účely. Dnes jako prezident nemohu rozdávat miliardy, ale přinesl jsem alespoň paní hejtmance písemné potvrzení od jednoho ruského investora, že se zavazuje v té nejzadluženější obci Prameny investovat dvacet jedna milionů korun. Protože jsem některými přihlouplými novináři i politiky považován za agenta Vladimíra Putina, tak ať z toho obec Prameny alespoň něco má. I když se obávám, že Vladimír Putin o tom vůbec neví.  Zadruhé, protože je tady strádající objekt lázní Kyselka, setkal jsem se vcelku nahodile na jednom setkání s panem Pasqualem, majitelem Kyselky, a po delší diskusi před asi patnácti svědky mně pan Pasquale slíbil, že Kyselku opraví. Pravda je, že neřekl termín. To tedy musím objektivně uznat, ale slíbil, že ji opraví, za úplatu, která z mé strany spočívala v tom, že mu tam přestřihnu pásku a Kyselku rád navštívím. Kdyby se to podařilo, tak by místo lázeňského trojúhelníku zde mohl vzniknout opět i lázeňský čtyřúhelník.  Zatřetí, když jsem pro změnu agentem Číny, jak jsem se o sobě také dočetl, tak v každém případě jsem rád, že jak v Sokolově, tak v Chebu začínají Číňané investovat, a již nyní tam vytvořili prvních pět set nových pracovních míst, a protože jsme v kraji, který je slavný svým lázeňstvím, ale i cestovním ruchem obecně, tak věřím, že dojde k přílivu čínských turistů a čínských pacientů. Jak jistě víte, vznikly teď tři nové letecké linky z Číny. Pro srovnání Vídeň má zatím jenom jedno letecké spojení s Čínou. Těším se na návštěvu do Spojených států a samozřejmě, že se budu snažit, aby sem přicházeli i američtí turisté, američtí podnikatelé a případně američtí pacienti. Pro vaši informaci, před několika měsíci jsem na jeho žádost přijal šéfa General Electric, protože se zde jedná o výstavbě továrny na výrobu leteckých motorů, což je investice s vysokou přidanou hodnotou, takže, jak vidíte, snažím se aplikovat strategii všech azimutů a nesoustřeďovat se pouze na jednu zemi. Paní hejtmanka vyčerpala téměř všechna témata, o kterých bych jinak mluvil i já, takže chci věřit, že až přijedu do Karlovarského kraje, ať už jako prezident, nebo jako penzista, tak že konečně problém Císařských lázní bude vyřešen, protože někteří novináři, málo informovaní, tvrdili, že objekt je v majetku krajského úřadu. Je to pravda, ale až od jednadvacátého února tohoto roku, před tím byl v souběžném majetku města. A nerad slyším neustálé výmluvy, když přijedu do Karlových Varů, kdy konečně opravíte Císařské lázně. Totéž se týká prázdného bazénu u Thermalu. Já vím, že je to státní majetek, ale vždy jsem citoval Saint-Exupéryho, každý má odpovědnost za svoji růži, ať je to hejtman, ať je to primátor. A zcela závěrem, protože jsem zvyklý plnit své sliby, plním slib, který jsem dal starostovi Mariánských Lázní. Prohlašuji, že Mariánské Lázně považuji za nejkrásnější město Karlovarského kraje.  Děkuji za vaši pozornost.  
2017-01-01;http://www.zemanmilos.cz/cz/clanky/projev-prezidenta-republiky-pri-setkani-se-cleny-zastupitelstva-karlovarskeho-kraje-a-starosty-mest-a-obci-karlovarskeho-kraje-420412.htm;Projev prezidenta republiky při setkání se členy Zastupitelstva Karlovarského kraje a starosty měst a obcí Karlovarského kraje;" Vážená a milá paní hejtmanko,   především bych Vám chtěl blahopřát a to dokonce dvakrát. Zaprvé ke zvolení do funkce hejtmanky a zadruhé ke zvolení do funkce předsedkyně Asociace krajů. A protože jsem byl v čele tehdy nejsilnější opoziční strany po pět let, a potom čtyři roky předsedou vlády, mohu říci, že znám politiku z obou stran mince. Být v opozici je o něco volnější, ale být ve vládě je zase rizikovější, protože když uděláte nějaké chybné rozhodnutí, tak vám to voliči v příštím volebním období zatraceně spočítají.   Takže chtěl bych proto pozdravit, jak vládní, tak opoziční krajské zastupitele a jak jsem říkal, když jsem sem přicházel, po schodech se jde snadno nahoru a těžko dolů. A občas si po těch schodech vyměníme své pozice, a já bych tedy přál jak vládní koalici v Karlovarském kraji, tak opozici, hodně úspěchů v jejich práci.  Prezident může samozřejmě přijet do libovolného kraje s úsměvem a říkat, ""to jsem rád, že vás vidím"", a zase odjet. Ale i když prezident nemá ty kompetence jako premiér, přeci jenom může kraji alespoň částečně, možná drobně, pomoci.   Vzpomínám si, že když jsem byl premiérem, tak dva kraje dohromady, Ústecký a Karlovarský, dostaly patnáct miliard korun, a já vám bohužel nemohu jako prezident dát dalších patnáct miliard, ledaže byste změnili ústavu a dali prezidentovi více kompetencí, což je ostatně docela zajímavá myšlenka. Ale v každém případě bych rád uvedl několik témat, jimiž jsem se zabýval a rád bych se s vámi poradil, co s těmito tématy udělat.   Tak začnu tím tématem zdánlivě nejméně důležitým, ale hodně symbolickým. Je ostudou jakéhokoli kraje mít na svém území nejzadluženější obec v republice, což jsou v případě Karlovarského kraje Prameny. Já jsem si pozval paní starostku na Hrad, a protože jsem považován za agenta Vladimira Putina, i když Putin o tom ještě neví, tak jsem si pozval i ruského podnikatele, a ten do mých rukou odevzdal dopis, kde se zavazuje této obci asi k dvaceti milionové investici do stáčírny minerálních vod. Je to samozřejmě maličkost, ale trochu mě zamrzelo, že když jsem to sdělil bývalému hejtmanovi panu Havlovi, tak mě informoval, že tuto spolupráci s tímto podnikatelem minulé krajské zastupitelstvo zamítlo. Dvacet milionů, já vím, že to není závratná částka, ale peříčko k peříčku a je z toho peřina.  Trochu důležitější je Kyselka. Shodou okolností Karel Muzikář starší organizuje taková setkání osobností, a jednou se mi do hledáčku ve skupině asi tak dvaceti lidí dostala osobnost, která se jmenuje Pasquale a je to vlastník firmy Mattoni. Dali jsme se do řeči, já jsem mu samozřejmě vyčetl, že nechává ty svoje domy chátrat. On se poněkud rozvášnil a uzavřeli jsme dohodu před asi dvaceti svědky. Jeho část dohody zní, že nechá na své náklady Kyselku opravit. Moje část dohody zní, že já tam přijdu a přestřihnu pásku. Já si myslím, že na tom vyděláme všichni a zejména ten, kdo na tom vydělá, je Karlovarský kraj. Takže to je bod číslo dvě.  Bod číslo tři. Nejsem, přátelé, jenom agent Vladimira Putina. Jsem také čínský agent, a abych nezapomněl, začínám se zvolna stávat americkým agentem. Takže já mám dojem, že mně ještě chybí několik zemí. Izrael už mezi nimi je, izraelský agent určitě jsem, tak ještě se nějaká země najde.  Protože jsem tedy čínský agent, a mimochodem teď už v květnu potřetí pojedu do Číny, tak  mám samozřejmě zájem na tom, aby se také rozvíjely čínské investice, a aby sem jezdili jak čínští turisté, tak čínští pacienti. Jak dobře víte, tak zatím se podařilo vybudovat tři přímé linky mezi třemi čínskými městy a Prahou. Pro srovnání Vídeň má pouze jednu takovou linku. A protože Číňané utrácejí ještě více než Rusové, a to je co říci, tak je rozumná naděje na příliv. Karlovarské letiště má asi o čtyřicet procent nižší počet cestujících, než mělo před tím, ale na druhé straně šedesát dva procent cestujících v Karlovarském kraji jsou cizinci a celkový počet návštěvníků se, zaplať pánbůh, zvyšuje asi o patnáct procent. Takže máme rozumnou naději a teď se o tom budeme bavit s odborníky na cestovní ruch, že když zvýšíme počet čínských turistů, tak že prospějeme blahobytu Karlovarského kraje a konec konců i zvýšení životní úrovně, která je zde opravdu nejnižší, i když roste o pět procent.  Poslední dvě poznámky, které bych rád řekl. Jsem si vědom toho, že od roku 2009 klesá počet obyvatel Karlovarského kraje. Chceme-li tento pokles zastavit, musíme vytvořit nové pracovní příležitosti, přinést nové investice, ne jenom do cestovního ruchu, ale třeba i v Sokolově, v Chebu, ale i tady v Karlových Varech se nabízejí velmi zajímavé investice se stovkami nových pracovních míst. Chceme-li podnítit cestovní ruch, nemůžeme si dovolit, abychom nechali naše památky chátrat. Chtěl bych poděkovat těm, kdo pečují o hrad Hartenberg a vynadat těm, kteří se, jako primátor Kulhánek, nestarají o Císařské lázně. Takže jsem ocenil, že Karlovarský kraj se nakonec rozhodl, že Císařské lázně opraví ve vlastní režii.  A zcela poslední věta. Každý politik má svoji utkvělou ideu. Mojí utkvělou ideou mimo jiné je otevírat v každém kraji hospice, což se mně už v několika krajích podařilo. Protože vím, že vy tady máte jenom hospic v Nejdku, ale vážím si úsilí vedení Chebu, aby byl vybudován kamenný hospic, tak protože prezident opravdu může dělat jenom o něco málo více než přestřihovat ty pásky, a tím vydírat ty investory, tak slibuji, že pokud otevřete v Chebu nový hospic a pozvete mě, rád k vám přijedu.   Přeji vám všechno dobré, přeji vám, aby se vám dařilo a abyste se nenechali otrávit nikým, především pak novináři.  Děkuji za vaši pozornost.Miloš Zeman, prezident republiky, Karlovy Vary, 1. března 2017        "
2017-01-23;http://www.zemanmilos.cz/cz/clanky/projev-prezidenta-republiky-pri-prevzeti-ceny-m-r-stefanika.htm;Projev prezidenta republiky při převzetí ceny M. R. Štefánika; Vážený pane prezidente Gašparoviči, ono platí francouzské pravidlo, jednou prezident, vždycky prezident. Vážení páni guvernéři, vážený pane velvyslanče, excelence, dámy a pánové,velice rád jsem přijal pozvání do nově otevíraného Slovenského domu v Praze a vážím si ho. A chtěl bych poděkovat za práci všech, kdo reálně přispěli k tomu, že se zde, v tomto velmi zajímavém prostředí, můžeme setkat. A slibuji, že když mě pozvete opět, velmi rád přijdu a budu zde vaším hostem.Nebudu opakovat pana prezidenta Gašparoviče, protože on už o Milanu Rastislavu Štefánikovi řekl téměř všechno, zapomněl pouze na jeho významnou účast při formování našich jednotek na Sibiři. Protože už Masaryk vzpomíná na to, že kdyby nebylo našich jednotek na Sibiři, tak bychom možná žádnou nezávislost nezískali, protože politická rozhodnutí, ať se nám to líbí nebo ne, se často dělají na základě síly. Tedy ozbrojené síly, především. A samozřejmě je zajímavé mít mezi zakladateli československého státu astronoma, který se dívá ke hvězdám, per aspera ad astra, a tím pádem je tak trochu nadřazen běžným každodenním starostem a je, jak říkával Masaryk, s pohledem sub specie aeternitatis, z hlediska věčnosti, protože hvězdy jsou téměř, téměř věčné. Ale dovolte mi, abych ve svém prihovoru řekl několik slov o naší vině, mea maxima culpa. Snažil jsem se, jako prezident i jako občan, tlačit na to, aby symetricky se vznikem Slovenského domu v Praze vznikl i Český dům v Bratislavě. A nemám rád, když se někdo vymlouvá na vinu druhých, myslím si, že máme hledat vinu sami v sobě. Chtěl bych proto smutně konstatovat, že na rozdíl od našich slovenských přátel, kterým ještě jednou děkuji za úspěšné dokončení akce typu Slovenský dům, akce Český dům je teprve v počátcích, a že si za to můžeme sami naší neschopností, naší pomalostí a naší leností. Věřím, že po několika jednáních, které jsme nyní absolvovali, se tento proces konečně zrychlí, že v Bratislavě, kde už, jak jsem byl informován, je vybrán objekt, je to tak, výborně, kde bude česká restaurace s kvalitním slovenským vínem, s kvalitním českým pivem, které, jak dobře víte, je nejlepší na světě, to pivo, o vínu bych to netvrdil. Dobře, byl jsem vyprovokován, takže odbočím ze svého projevu a sdělím vám, že kdysi jsem kritizoval popradské pivo, a když jsem na samozřejmě první návštěvu přiletěl na Slovensko jako prezident, tak jsem otevřel noviny, a tam bylo napsáno, dvě stě let starý Popradský pivovar se začal bourat, považoval jsem to za jistý úspěch, ale, pane předsedo, samozřejmě máte skvělá piva. O Štajgrovi nic nevím, ale Zlatý bažant je výborné pivo, ale to popradské pivo zvané Šariš bylo opravdu hnusné, a já jsem se vždy snažil mluvit pravdu, i když ta pravda byla nepříjemná vašemu tehdejšímu ministru zemědělství. Dobře.Vracím se k tématu. Milí guvernéři, máte ve svých sejfech neskutečné množství peněz, oba dva. Co kdybyste jednou ty peníze věnovali na něco užitečného, například na financování provozu a samozřejmě výstavby Českého domu v Bratislavě. Mě několikrát nabízeli, aby to bylo v Košicích, a já jsem říkal panu prezidentovi Gašparovičovi, až se rozhodnete, že přeložíte své hlavní město z Bratislavy do Košic, je to myšlenka, o které se dá uvažovat, ale do té doby Český dům musí být samozřejmě v Bratislavě. Takže, já děkuji našim slovenským přátelům, že svojí iniciativou v této věci tak trochu nahrazují naši lenost, naši neschopnost a naši nepracovitost, ale když se ruka k ruce vine a když se naše síly spojí, tak si myslím, že přijde den, kdy vás pozveme na otevření Českého domu v Bratislavě, takže neříkám sbohem, říkám na shledanou.  
2017-01-23;http://www.zemanmilos.cz/cz/clanky/projev-prezidenta-republiky-pri-krtu-knihy-petra-zantovskeho-cerna-kniha-ceske-televize-922775.htm;Projev prezidenta republiky při křtu knihy Petra Žantovského Černá kniha České televize; Dámy a pánové, milý Petře, milý Ivane,já především doporučuji, aby, až se vám tato kniha zblízka dostane do ruky, tak abyste se podívali už na její obal. Pro ty, kteří jsou poněkud daleko, bych chtěl upozornit, že tento obal je nápadně podobný držáku na toaletní papír, což některé z nás může inspirovat ve vztahu vůči České televizi.Víte, já mám rád fakta. A já nemám rád, když novináři píší žlučí a nikoli mozkem. Fakta mi říkají, že Česká televize není ani objektivní, ani nezávislá, a co je nejhorší, není ani profesionální. Protože takové tvrzení je zapotřebí dokázat, a důkazů by bylo tolik, že bychom tady byli do rána, dovolte mi uvést alespoň jeden jediný důkaz.Ten důkaz se jmenuje pořad Americká volební noc. Nevím, jestli jste ho viděli. Úkolem profesionálních novinářů je sdělovat. V Americe probíhají volby, jsou tam dva kandidáti, nakonec, a každý z těchto kandidátů má ten a ten názor, který vyjádřil na těch a těch shromážděních. A to je všechno. V České televizi se sejde skupina puberťáků, myslím tím mentální puberťáky, nikoli nutně fyziologické nebo fyzické puberťáky, a zatímco, když už by to měla být beseda mezi stoupenci Trumpa a stoupenci Clintonové, tak tato beseda byla v poměru dva na dva, tak ta beseda byla v poměru čtyři nula ve prospěch Clintonové, což je jeden z mnoha důvodů, že naše televize není objektivní a že je ovládána jakousi bandou soustředěnou především kolem TOP 09.Já jsem rád, že Rada pro rozhlasové a televizní vysílání udělila pokutu, nebo ne pokutu, výtku České televizi za tento pořad. Mimochodem, milý Petře, jestli to víš, Česká televize vymazala tento pořad ze svého archivu, což je hrubá chyba, protože ten by se měl naopak vysílat jako učební text pro studenty žurnalistiky. A mimochodem, Rada pro rozhlasové a televizní vysílání je odvážná po vítězství  Donalda Trumpa, ale nejsem si tak úplně jist, zda by tuto výtku udělila, kdyby vyhrála paní Hillary Clintonová. Takže, přejme si, aby v České televizi byli lidé, kteří by informovali, informovali o několika možných alternativách, nikoli pouze o jedné, a aby svoje pubertální názory nevnucovali veřejnosti, protože brainwashing byl nejúspěšnější v Severní Koreji, a ta je poměrně daleko. Takže přeji, aby i tato kniha trochu přispěla k prozření uživatelů České televize jakož i politiků, kteří konec konců rozhodují o jejím osudu, a aby redaktoři České televize se stali, if possible, duševně normálními. Myslím, že je to velmi skromné přání, které se nejlépe realizuje výměnou těchto redaktorů.Děkuji vám za vaši pozornost.  
2017-01-21;http://www.zemanmilos.cz/cz/clanky/projev-prezidenta-republiky-pri-55-schuzi-poslanecke-snemovny-400309.htm;Projev prezidenta republiky při 55. schůzi Poslanecké sněmovny;Vážený pane předsedo Poslanecké sněmovny, vážení členové vlády, vážené kolegyně poslankyně a vážení kolegové poslanci,  předstupuji před vás proto, abych podpořil senátní verzi návrhu zákona o ochraně přírody a krajiny, které se zpravidla říká zákon o národních parcích. Nemohu být podezírán z toho, že miluji Senát. Ale nikdy mě nezajímalo, kdo co říká, ale co kdo říká. A chtěl bych na základě informací, které jsem měl po velmi dlouhou dobu více než deseti let k dispozici, vás seznámit se svým stanoviskem a samozřejmě ponechat vašemu rozhodnutí, zda tato informace ovlivní vaše rozhodnutí. Dovolte mi, abych začal tím, že nevidím žádný důvod, proč by měl existovat speciální set zákonů o jednotlivých národních parcích. Považuji za naprosto přirozené, jestliže národní parky a pravidla jejich fungování budou upraveny stejným návrhem zákona, ale protože prakticky 100 % diskuse o tomto zákoně se týká Národního parku Šumava, dovolte mi, abych se zaměřil právě na tuto problematiku.  Před týdnem jsem se vrátil z návštěvy Královéhradeckého kraje, na jehož území, jak víte, je Národní park Krkonoše. Nesetkal jsem se s jakoukoli kritickou poznámkou vůči vedení tohoto národního parku, nesetkal jsem se, snad s výjimkou drobného konfliktu, který se týkal lanovky na Sněžku, s tím, že by existovaly konflikty mezi samosprávami a Krkonošským národním parkem, a tak si kladu velmi prostou otázku. Proč, když řešíme problematiku národních parků obecně, se vždy a všude soustřeďujeme pouze na šumavský národní park. Pokusím se vám nabídnout svoji odpověď, ale tuto odpověď řeknu až na konci, nikoli na začátku.  Před více než deseti lety jsem byl požádán skupinou svých přátel, abych pomohl při řešení problematiky Šumavy, protože tito přátelé se domnívali, a myslím si, že se domnívali právem, že Šumava je ničena zelenými fanatiky. Úmyslně říkám zelenými fanatiky, nikoli ekologickými fanatiky, protože ekologové alespoň vědí, co je to biomasa. A tak jsem prostudoval ne desítky, ale stovky, a za těch deset let už to budou tisíce stránek, mimochodem, neustále přibývají, takže posledních padesát z nich jsem před týdnem předal ministru životního prostředí, a tak jsem se stal obětí informačního tlaku místo toho, abych podlehl dojmům, podlehl emocím a místo pečlivého studia odborných podkladů poslouchal názory novinářů, kteří píší každý den o něčem jiném, aniž by čemukoli rozuměli, anebo názory některých představitelů takzvané kulturní fronty, kteří se chtějí zviditelnit a kteří říkají to, co pokládají za populární.  Dovolte mi, abych začal od začátku. Před zhruba deseti lety jsem se svýma bolavýma nohama vystoupil sedm kilometrů na Plešné jezero spolu s několika desítkami mých přátel, mezi nimiž byli i dva bývalí ministři životního prostředí, paradoxně jeden z nich ze sociální demokracie, Miloš Kužvart, a druhý z Občanské demokratické strany, František Benda. Oba šli spolu se mnou protestovat proti ničení šumavské přírody.  Kromě toho jsem se proletěl spolu s televizí Prima helikoptérou nad obrovskými územími uschlých šumavských lesů. Jedná se minimálně o 60 tisíc krásných stromů. Kolegyně a kolegové, když někdo vykácí alej, tak se stává předmětem kritiky. Když někdo zničí 60 tisíc stromů, tak se těm Bursíkům nic nestane. Přemýšlejte o tom.  A kromě jiného jsem se setkal několikrát s téměř všemi starosty šumavských obcí. A kromě jiného si vzpomínám na setkání s tehdejším starostou obce Lipno, který mi na otázku, jak je možné, že prosperujete, jak je možné, že tady máte sjezdovky, vleky, teď tam dokonce přibyla i nejdelší bruslařská dráha v Evropě po zamrzlé hladině Lipenské přehrady, jak je všechno toto možné, odpověděl, hlavní důvod je, že Lipno není na území šumavského národního parku. Tak jsem se zamyslel a začal jsem přemýšlet sine ire et studio, aniž bych byl předem zaujat pro jakoukoli verzi sporu, který se i dnes zde v této Poslanecké sněmovně odehrává.  A začal jsem od začátku. Bože, jak je to těžké a jak lehké je přečíst si jeden novinový článek a zastávat pevný názor.  Historie Šumavy a šumavských lesů je stará několik set let. Byly to hospodářské lesy, schwarzenberské lesy. Byly to lesy, které bohužel byly smrkovou monokulturou, a já sám se v zájmu ochrany životního prostředí domnívám, že by bylo lepší, kdyby se tato monokultura postupně doplňovala smíšeným porostem, ale o tom teď primárně nediskutujeme, protože to je věc na desítky a desítky let. Tyto hospodářské lesy byly využívány k těžbě dřeva a zpracování dřeva. Vznikaly výrazné industriální stavby, jako byl např. Schwarzenbergův plavební kanál. A co se stalo? Zatímco dříve v šumavském podhůří i na Šumavě samotné existovaly továrny na zpracování dřeva, nyní se vyváží surové dřevo do Rakouska nebo do Německa. Ve Volarech existovala dřevozpracující fabrika. Víte, co je tam dnes? Solární elektrárna. Chápu, v šumavském podhůří je počet slunečných dnů tak vysoký, že se solární elektrárny vyplácí, zvláště když, jak jsem upozornil při svém projevu k rozpočtu, dotace na solární energetiku je patnáctinásobně vyšší, než je dotace, nebo spíše tržní cena běžné silové elektřiny. A na Šumavě zanikly pily, zanikly dřevozpracující podniky. Chceme-li dovézt nábytek, dovážíme ho z Finska, místo abychom si ho vyrobili sami, a pak se divíme, že ze šumavských obcí, například z Nové Pece, odešlo 30 % obyvatel, 30 % obyvatel, a to převážně mladých lidí.  Ale vraťme se k začátku. Existují klášterní lesy na rakouské straně hranic. A v těchto klášterních lesích neřádí kůrovec. Proč řádí a řádil na české straně? Vysvětlení je jednoduché, ale mnohé z vás pobouří. Existovaly tři ztepilé smrky na jednom ze šumavských hřebenů. Tyto tři ztepilé smrky napadl kůrovec. V hospodářských lesích bylo po staletí zvykem, že když byl strom napaden kůrovcem, tak byl pokácen, oloupána kůra, kůra spálena a dřevo odvezeno. Někdy to bylo dokonce i rezonanční dřevo, kvalitní dřevo. To byla takzvaná dobrá praxe.  Ale tehdy, za vlády Martina Bursíka, přítele kůrovce, jak se sám označil, se k těmto třem ztepilým smrkům připoutaly tři neméně ztepilé dívky z hnutí Duha. A když tam přišli dřevorubci, tyto dívky bránily dřevorubcům v pokácení těchto stromů. A místo toho, aby je tito dřevorubci přeřízli, pardon, mám tím samozřejmě na mysli ty stromy, nechápu, proč se smějete, aby je ti dřevorubci přeřízli, tak odešli. A studovali jste někdy mechanismus rojení kůrovce? Víte, co je to geometrická řada? Kůrovec je schopen se vlastními silami pohybovat na dosah několika set metrů, a když je příhodný vítr, tak i na dosah několika kilometrů. Jestli si někdo z laiků myslí, že kůrovcovou kalamitu způsobil orkán Kyrill, tak je na omylu. A víte proč? Protože při orkánu stromy padají. Při kůrovcové kalamitě stromy schnou. A to je zatracený rozdíl. Takže v důsledku této zdánlivě nepatrné příčiny se během několika let na území Šumavy, ano, vytvořila divočina.  A teď přecházím k tomu odpornému pojmu divočina. Jsou dva druhy divočiny. Divočina, která vzniká přirozenou cestou, historickým dědictvím, jako je třeba Yellowstone a mnoho dalších národních parků. A je divočina, která vzniká uměle. Tak trochu to připomíná neoromantické zříceniny hradů z 19. století, které ovšem měly tu výhodu, že neničily podhradí. Vytvoření bursíkovské umělé divočiny zničilo 60 tisíc krásných stromů. A já jsem ve svém pokročilém věku jen málokdy zažil smutnější pohled na obrovský uschlý les.  Dovolím si vám uvést tři fakta, nikoli pomluvu, která se plíží kuloáry, ale fakta, která byla pronesena na tiskové konferenci dvou tehdejších ředitelů národních parků, Jana Stráského a Jiřího Mánka. Minimálně Jana Stráského většina z vás dobře zná. Bývalý úspěšný politik, předseda Klubu českých turistů, milovník Šumavy, autor knihy Zelená, nikoli hnědá Šumava. A tam Stráský popisuje hnědou Šumavu, popisuje zelený mordor, který vytvořili fanatici z tehdejší Strany zelených vedení tehdejším ředitelem Šumavského národního parku, panem Krejčím. Tak tedy tři fakta pro vaši informaci.  Fakt číslo jedna. Víte, kde je pramen Vltavy, nejkrásnější české řeky? Neexistuje. Pramen Vltavy zanikl v uschlém šumavském lese. V tom lese, který chtěli Bursíci chránit, kde bojovali za datla tříprstého nebo tetřeva hlušce. Ale jak datel tříprstý, tak tetřev hlušec se z uschlého lesa dávno odstěhovali. A odstěhoval se tím i pramen Vltavy. Zpočátku nákladem 800 tisíc korun k němu byla vybudována taková dřevěná lávka. Byl jsem u toho, viděl jsem ji. Ale protože uschlé stromy padají, tak na tuto lávku dopadaly uschlé stromy, a proto byl její provoz uzavřen. Co se stalo? Pramen Vltavy byl operativně přesunut a vytvořen pramen nový včetně romantické sošky, která původní pramen doprovázela. Fakt číslo jedna. A předesílám, všechna tři fakta, která vám nyní sděluji, byla veřejně publikována na tiskové konferenci a nikdo je nedementoval. Fakt číslo dvě. K tomu novému prameni Vltavy přicházeli návštěvníci. A bylo jim trochu divné, jak je možné, že je kolem tolik uschlých stromů. A tak tehdejší vedení Šumavského národního parku objednalo vysokozdvižnou plošinu a ruční pilu. Ruční pilu proto, aby se mohly přeříznout tyto stromy zhruba v polovině, aby tam byly zuby, nikoliv hladký řez, a aby se turisté mohli domnívat, že jde o důsledek polomu, a nikoliv o důsledek uschlého stromu.  A konečně fakt číslo tři. V noci za svitu reflektorů byly pod uschlé stromy dováženy čerstvé sazenice. A v noci se vytvářela iluze, že se příroda krásně omlazuje přirozenou cestou. Nu a když reflektory zhasly a noc skončila, tak různí Špidlové a další naivní politici přišli na denní světlo a radovali se z přirozeného omlazování. Dokonce je ani netrklo, že občas pod uschlým smrkem vyrašil čerstvý javor.  Přiznávám se, že nemám rád, když někdo vytváří potěmkinovské vesnice, a pokládám ho za podvodníka. Ale člověka, který věří potěmkinovským vesnicím, pokládám za hlupáka. A právě proto bych vás ve svém vystoupení chtěl poprosit, nevěřte zeleným fanatikům. Nevěřte těm, kdo z jednoho z nejkrásnějších koutů české přírody dělá své experimentální pole. Už toho zničili dost. A myslím si, že pokud nedojde k nápravě a pokud se budou dále zvětšovat bezzásahové zóny, tak se setkáme s tím, když ne my, tedy naši potomci, že už uschne i ten zbytek Šumavy.  Když jsem všechno tohle viděl, chtěl jsem si spravit chuť. A tak jsem si vyjel na rakouskou stranu, kde, protože Rakušané jsou zaostalí, nemají národní park. Ta rakouská strana se jmenuje Hochficht. Mají tam vleky, lanovky, sjezdovky. Já sám jsem se projel po dobře upravené běžkařské trati. Pak jsem si zajel do skvělé hospůdky. Byla tam strašná spousta návštěvníků, všichni byli spokojeni, včetně Čechů. A Češi se pak vraceli zpátky po rozbitých silnicích kolem vybydlených obcí a poloprázdných penzionů. Takže Češi nechali vydělat Rakušanům, místo aby nechali vydělat našim podnikatelům. A tak jsem si říkal, proč proboha ti, kdo zničili stovky hektarů lesa, bojovali proti tomu, aby na Třístoličník nebo kamkoli jinam byla postavena lanovka a vybudována sjezdová dráha. A to říkám jako běžkař, který hluboce pohrdá sjezdaři, neboť sjezdaři jsou ti, kteří si nevyšlapou poctivě svůj kopec, zatímco my běžkaři pracujeme. Ale přesto jsem tolerantní vůči sjezdařům.  Dámy a pánové, byli jsme svědky zločinu. Byla vytvořena fiktivní divočina, nikoliv přírodní divočina. Byla vytvořena poušť. Co byste řekli člověku, který v polovině Šumavy vytvoří poušť? Kdyby se hájil tím, že je zapotřebí dezertifikace, tedy rozšíření pouště, tak byste ho poslali do blázince. Proč jste neposlali do blázince Martina Bursíka? To je ta nejprostší a nejjednodušší otázka, kterou vám mohu položit.  A tak bych svoji výzvu chtěl uzavřít prosbou. Není nic smutnějšího, než když umírají stromy. Když umírají v důsledku fanatiků, kteří si přáli umělou, nikoliv přírodní divočinu. Nemám nic proti rašeliništím na Šumavě. Ale o tom teď přece proboha nemluvíme. Mluvíme o obrovském lesním masivu, který byl našimi předky po staletí řádně spravován. Mimochodem, sousední les, les v Boleticích, to jsou vojenské lesy, je řádně spravován i nadále. Rakouský les jakéhosi kláštera je rovněž spravován řádně.  Ano, ministr životního prostředí má pravdu, když říká, že Šumava není jenom pro obyvatele šumavských obcí. Plně s tím souhlasím, když říká, že Šumava je pro všechny občany, kteří tam chtějí přijet a rekreovat se. Tak jako do jakéhokoli místa v naší krásné zemi, do jakýchkoli jiných hor, nikoliv do zeleného či hnědého mordoru. Ať tam přijíždějí jako turisté a ať mají možnost využít běžné turistické infrastruktury jako všude jinde. A máte-li opravdu pocit, že chcete chránit přírodu, jak vznešené heslo to je a jak krásně zní, je opravdu ochranou přírody zničení lesa? A nemyslíte si, že jednou ze součástí ochrany přírody je i ochrana živočicha, který se jmenuje Homo sapiens sapiens, tedy člověk moudrý?  Chtěl bych vás tedy závěrem vyzvat, přemýšlejte o tom, abychom neopakovali zločin, doslova zločin, který se v minulosti na šumavské přírodě odehrál. Každý může udělat chybu. Ale jestliže tuto chybu opakuje, pak mu není ani rady, ani pomoci.  Přeji vám moudrost ve vašem rozhodování. Děkuji vám za vaši pozornost.
2017-01-17;http://www.zemanmilos.cz/cz/clanky/projev-prezidenta-republiky-pri-zaverecne-tiskove-konferenci-v-kralovehradeckem-kraji-231501.htm;Projev prezidenta republiky při závěrečné tiskové konferenci v Královéhradeckém kraji;"Vážený pane hejtmane, dámy a pánové, já bych úvodem rád poděkoval panu hejtmanovi za skvělou organizaci této návštěvy, a samozřejmě toto poděkování patří i jeho týmu. Začal bych takovou perličkou na dně. Vozím s sebou materiál, kterému hejtmani říkají „Kladivo na hejtmany"". Už se to rozkřiklo. Je to materiál Státního ústavu památkové péče a už má druhé vydání, tedy aktualizovaný seznam všech objektů podle jednotlivých krajů, které jsou v destruovaném stavu. Pan hejtman byl první, kdo si nenápadně získal šestnáct stránek týkajících se Královéhradeckého kraje ještě dříve, než jsme mu ho předložili včetně fotografické dokumentace. Děkuji, pane hejtmane, za tuto pečlivou přípravu a teď už zbývá udělat jenom jeden krok, a sice začít ty památky opravovat a nevymlouvat se na to, že patří někomu jinému. Mimochodem v tomto kraji zejména církvi, což je specifické pro Královéhradecký kraj. Vždy cituji Saint-Exupéryho, každý má odpovědnost za svoji růži. To znamená, že hejtman, i když mu to nepatří, má odpovědnost, že mu něco padá na hlavu.  Těch dojmů bylo velmi, velmi mnoho. Já jsem byl například rád ve společnosti Saar Gummi, protože tato společnost byla vlastněna čínskou investiční společností, která ji zachránila před insolvencí. Potěšilo mě, když na moji počest tam dokonce vyvěsili čínskou vlajku, takže jsem si opět připadal jako čínský agent. Ale nejenom to, na setkání v Jaroměři, kam přišlo tisíc lidí, byly dva transparenty. Nepochybuji o tom, že Česká televize se věnovala zejména těmto dvěma transparentům, a kdyby se tak náhodou nestalo, rád bych uvedl, že na transparentu byli tři lidé. Zleva doprava Donald Trump, já a Vladimír Putin. Čínský prezident tam tentokrát chyběl. Myslím si, že jsem docela v zajímavé společnosti.  A tím vlastně navazuji na to, co už řekl pan hejtman, to znamená velmi vysoká účast. Chtěl bych, i v tomto počasí, poděkovat například občanům Jaroměře, kteří zaplnili zcela náměstí, ale podobné to bylo i v dalších městech a obcích. To, co mě během této návštěvy fascinovalo, byla Škoda Auto ve Vrchlabí. A víte proč? Toto je opravdu robotizovaná továrna a předseda představenstva mně říkal, že tak vybavenou továrnu nemají ani v Německu. A je to dobře, protože jsem byl ještě jako premiér kritizován za dvě věci.  Zaprvé, že příliš stavím rozvoj české ekonomiky na automobilovém průmyslu, a jak za těch patnáct let, které uplynuly od mého odchodu z premiérské funkce, vidíte sami, ty automobilky, ať už je to Škoda Auto nebo Hyundai nebo kolínská automobilka, nás táhnou dopředu a žádné nebezpečí z malé diverzifikace zde nehrozí.  A zadruhé, právě vy novináři jste často tvrdili, že ty automobilky jsou montovny. Prosím vás, jděte se tam někdy podívat, abyste zjistili, že jsou to výroby s vysokou přidanou hodnotou, se sofistikovanou technologií a žádné montovny. Žádné primitivní dílny. Závěr, kterým bych chtěl reagovat na některá překvapená prohlášení, je to, o čem už jsem částečně mluvil a mluvil o tom i pan hejtman. Je před volbami a rozdávají se předvolební dárečky a každý, kdo si o to řekne, jak chce zvýšit mzdy, tak se přihlásí plejáda politiků odleva doprava a říká, ano, samozřejmě, rádi vám zvýšíme mzdy. Přesněji řečeno, zvýšili bychom je, kdyby tady nebyli ti zlí politici na druhé straně, kteří se tomu snaží zabránit. Je téměř jediná kategorie pracovní síly v České republice, která nahlas nekřičí, která nechce zvýšení svých mezd, a přitom je to kategorie lidí, jejichž průměrné mzdy, hrubé mzdy, jsou dvanáct, třináct, nebo čtrnáct tisíc korun měsíčně. Jsou to zpravidla ženy, jsou to pracovnice sociálních ústavů, ať už pečovatelky nebo kdokoli jiný. A já jsem zůstal u názoru, který zastávám už dva roky zcela veřejně, ale kterého si mnou milovaná média všimla teprve nyní, že nestačí, aby se tyto žebrácké mzdy těmto lidem zlepšily, protože dělají z lásky k věci, pečují o staré a nemocné lidi v hospicích a podobně, ale že je potřeba hledat prostředky, aby k tomuto mzdovému zvýšení mohlo dojít. Protože co je vám platné, když řeknete, mzdy by se měly zvýšit, a neřeknete, odkud na to vezmete peníze.  A tak jsem zopakoval svůj dva roky starý názor, že zrušení hospitalizačních poplatků bylo chybou, protože to znamenalo ztrátu dvou miliard korun, které by se právě na úpravu mezd pracovníků v sociálních službách mohly využít. Trochu mě překvapilo, že na to reagovali negativně například sociální demokraté, protože s taktem sobě vlastním jim připomínám, že to byla právě sociální demokracie, která před čtyřmi lety měla ve svém volebním programu zachování hospitalizačních poplatků.  Pokud jde o námitku, že by to ohrozilo nízkopříjmové skupiny nebo dokonce důchodce, chtěl bych reagovat velmi jednoduše. Do nemocnice čas od času chodíme každý a chodí tam lidé v produktivním věku, a protože jich je víc než důchodců, tak samozřejmě velká část těchto nákladů jde právě za těmito lidmi. Dovedu si představit úlevy právě nízkopříjmovým skupinám včetně starobních důchodců, ale opravdu trvám na výroku, že stovka nikoho nezabije, protože průměrný plat v naší republice je dvacet sedm tisíc korun měsíčně, nehledě na to, že tady, ale to je samozřejmě spíše výjimka než pravidlo, že tady v těch podnicích, kde jsem byl,  je ten plat nad třicet tisíc korun. Takže dovolte mi, abych skončil konstatováním, že Královéhradecký kraj je jeden z nejšťastnějších krajů republiky, nemá problémy s nezaměstnaností jako některé jiné kraje, roste tam průměrná mzda a jediné, co je problémem, je stáří obyvatel, neboť je to nejstarší kraj v republice. A právě proto, a tím končím, se musíme umět postarat o staré lidi, vybudovat kvalitní systém nikoli jenom zdravotnictví, ale i pečovatelské služby, což není jedno a totéž. A chceme-li takový systém vybudovat, musíme tyto lidi umět alespoň částečně slušně odměnit. Doufám, že můj výklad byl tak názorný, že ho pochopili i novináři. Děkuji vám za vaši pozornost."
2017-01-15;http://www.zemanmilos.cz/cz/clanky/projev-prezidenta-republiky-pri-setkani-se-zastupiteli-kralovehradeckeho-kraje-378670.htm;Projev prezidenta republiky při setkání se zastupiteli Královéhradeckého kraje;Vážený pane hejtmane, vážení členové zastupitelstva, vážené paní starostky a páni starostové, dámy a pánové,úvodem mně dovolte, abych blahopřál panu hejtmanovi, byť s krátkým časovým zpožděním, k jeho zvolení do funkce hejtmana Královéhradeckého kraje. Upřímnou soustrast, pane hejtmane. Já totiž vím, co to znamená, stát na špičce hory, kde je studený vítr, kde to klouže a kde lidé pod vámi se vás snaží z té špičky strhnout. Takže, politika je nejkrutější řemeslo na světě. A také nejriskantnější. A také nejkrásnější, jak říká nově zvolený americký prezident Donald Trump. Mám to štěstí, nebo možná tu smůlu, že jsem v průběhu svého politického života byl jak představitel opozice, po dobu pěti let, tak předsedou vlády, po dobu čtyř let. Takže, troufám si tvrdit, že znám politický život z obou stran politické mince, a mohu vám říci, že povolání vůdce opozice je zajímavější. Můžete kritizovat, můžete nabízet alternativy a nebrodíte se v detailech, které nutně musí řešit vládní politici ať na krajské nebo centrální nebo komunální úrovni. Já si vzpomínám, jak na zasedání mé vlády se každý týden řešilo padesát bodů, a museli jste nastudovat minimálně dva tisíce stránek, a ještě se v nich orientovat alespoň tak, aby vás novináři nepokládali za úplného idiota, což je někdy docela obtížná záležitost. Takže na základě této zkušenosti mně dovolte, abych blahopřál ne jenom krajské koalici, ale i krajské opozici, protože obojí je užitečné a obojí má v demokracii smysl a vzájemně se doplňuje.A nyní mně dovolte několik poznámek ke Královéhradeckému kraji. Bylo by pošetilé, kdybych vám říkal fakta, která o svém kraji znáte desetkrát, možná stokrát lépe než já. Chtěl bych jenom vyjádřit radost, že od mé poslední návštěvy tady klesla nezaměstnanost, takže je tříprocentní, a ten okres Rychnov nad Kněžnou je dokonce rekordmanem v míře nezaměstnanosti v tom dobrém slova smyslu. Vzrostla tady reálná mzda, asi o pět procent, ale co mě nejvíce zaujalo, byl růst jak domácích tak zahraničních turistů v průměru o dvacet procent. Musím říci, že jako člověk, který sjezdil skoro celou zeměkouli, říkám s naprostým vědomím, co říkám, že žijeme v nejkrásnější zemi na světě. Ale to musíte poznat teprve po návštěvách těch ostatních zemí. A právě proto si myslím, že po období euforie po pádu železné opony nastal čas, abychom si krásu vlastní země uvědomili a podporovali domácí turistický ruch. V Rakousku se dokonce tomu říká, jak víte, turistický průmysl, a proč ne? A další věc, na kterou se těším, bude návštěva Vrchlabí, minule jsem byl v Kvasinách. V obou případech je to podnik ŠKODA AUTO, a myslím, že většina z vás ví, že ŠKODA AUTO je největším exportérem právě do Číny, tedy že největší podíl na exportu je právě čínský trh. A to je jeden z důvodů, proč se ve své práci trvale snažím podporovat hospodářské vazby s Čínou, protože je povinností každého politika, aby podporoval naše exportéry, případně příliv zahraničních investic, a tím přispěl k zajišťování nadále nízké míry nezaměstnanosti a samozřejmě i růstu reálných mezd, protože k čemu je vám ekonomický růst, když neroste životní úroveň.Poslední poznámka, pane hejtmane, vás nepotěší. Vaši kolegové už vědí, že s sebou vozím knihu, které oni říkají kladivo na hejtmany. Je to kniha, která je vydána Státním památkovým ústavem. Obsahuje podle jednotlivých krajů seznam destruovaných objektů a je doprovázena i fotografickou dokumentací, takže zítra večer, pane hejtmane, si počtete a pak si objednáte tuto knihu a budete zpytovat svědomí a takové ty výmluvy, že to patří někomu jinému, vždy odrážím citací Saint-Exupéryho, každý má odpovědnost za svoji růži, a každý hejtman má odpovědnost za jakoukoli kulturní památku, která se nachází na území jeho kraje. A mimochodem, teď pojedeme do Rudníku, kde máte zborcený evangelický kostel, jemuž se propadá střecha, takže si v Rudníku na toto téma ještě spolu promluvíme. Ale v tom seznamu, který jsem četl, mě zaujal, a to jinde v takových krajích není, velký počet církevních objektů, které takto chátrají a přitom jsou památkově chráněny. Tak si říkám, církev teď dostává ročně dvě miliardy na restitucích, takže by mohla být tak laskavá a mohla by opravit alespoň ty objekty, které jí patří, nehledě na to, že by mohla přispět i na objekty, které jí nepatří, například na hospice.A tím bych skončil, protože v Červeném Kostelci jsem se před časem seznámil s prací lidí, kteří se zabývají hospicovou problematikou. Zakladatelce hospicového hnutí paní Svatošové jsem velmi rád udělil státní vyznamenání, a myslím si, že je velmi dobré, abychom se vedle standardních podmínek ve zdravotnictví zabývali i touto oblastí. V Americe umírá v hospicích padesát procent lidí, u nás tři procenta. Myslím si, že je to chyba, protože ti z vás, kdo byli v LDNkách, vědí, že, při vší úctě k nim, to není psychologicky důstojné umírání. Takže když jsem jmenoval nového ministra zdravotnictví pana Ludvíka, tak jsme se spolu dohodli, že připraví nový zákon o hospicové péči tak, aby pojišťovny mohly plně hradit náklady na tuto péči a aby hospice nebyly z velké části odkázány pouze na dobročinnost. Protože prezident nemá jenom jezdit po kraji a říkat, ó jak tady máte krásně, prezident, i v rámci svých pružných kompetencí, se má, viz tento konkrétní případ, snažit tomu kraji pomoci. A není pomoc velká nebo malá, je prostě pomoc.Takže, přeji Královéhradeckému kraji, aby se mu dobře pod novým vedením dařilo, a vám všem přeji životní pohodu a radost z té kruté politické práce.Děkuji vám za vaši pozornost. 
2017-01-14;http://www.zemanmilos.cz/cz/clanky/projev-prezidenta-republiky-pri-prijeti-hejtmanu-kraju-857651.htm;Projev prezidenta republiky při přijetí hejtmanů krajů; Vážená paní hejtmanko, vážená paní primátorko, vážení páni hejtmani,děkuji, že jste přišli. Naše setkání byla v minulosti pravidelná, a věřím, že tomu tak bude i v budoucnosti, a hned úvodem si vás dovolím pozvat do Lán, protože jsem od vás minule dostal čtrnáct lamp, které jsme rozsvítili, a když v podvečer posedíme v lánském parku, tak se nám bude u tohoto vašeho krásného daru dobře diskutovat.Doufám, že tentokrát přijde i paní primátorka, kterou minule štípla vosa, dokumentovala to fotografií oteklé nohy, a chtěl bych ji upozornit, že v lánském zámku máme docela dobrou lékárničku. A protože si vzpomínám, jako starý zbrojnoš české politiky, kolik úsilí stálo prosazení principu krajské samosprávy, tak jsem o to vděčnější, že tento princip funguje.Myslím si, že až si sedneme po spáchání rodinné fotografie vedle, tak budeme diskutovat o celé řadě věcí. Já bych úvodem otevřel jenom jedno jediné téma. Všichni hejtmani si mi stěžují, že nemají dost peněz na opravy silnic druhé a třetí třídy, o dálnicích nemluvě. A Karla Šlechtová mi zase říká, že tady bez užitku leží dvacet sedm miliard korun z Integrovaného operačního programu, zatímco kraje tyto peníze odmítají a chtějí čerpat pouze ze Státního fondu dopravní infrastruktury, a protože jeden z úkolů prezidenta je zprostředkovat komunikaci mezi vládou a hejtmany, tak Karlu Šlechtovou rád pozvu na ono letní zasedání v lánském parku, abychom si tyto věci společně vyjasnili. Závěrem vám chci blahopřát. Blahopřát těm, kdo byli zvoleni poznovu, blahopřát těm, kdo jsou tak trochu nováčci, i když jsem říkal panu hejtmanovi Čunkovi, že mi dva jsme staří zbrojnoši české politiky, takže za nováčky nás nelze považovat. Přeji vám ve vaší práci úspěch a nenechte se otrávit zejména pomluvami českých novinářů, jak říkal můj předchůdce, největšími nepřáteli lidstva. Děkuji vám za vaši pozornost.     
2017-01-11;http://www.zemanmilos.cz/cz/clanky/projev-prezidenta-republiky-pri-sjezdu-spo-823359.htm;Projev prezidenta republiky při sjezdu SPO; Milí přátelé, milý Honzo Velebo, jsem rád, že jsem opět na našem sjezdu. Ještě jednou zdůrazňuji, na našem sjezdu.Úvodem svého vystoupení bych vám chtěl sdělit, že v příštích parlamentních volbách máte opět můj hlas. Zbývá vám jenom maličkost, sehnat ještě několik dalších set tisíc hlasů, abyste se dostali do Parlamentu. A já jsem přišel, abych vám, bez snahy jakkoli ovlivňovat váš sjezd, řekl svůj názor.Parlamentní volby jsou před námi, ale je docela dobré se ohlédnout za minulými parlamentními volbami. Teď jsem byl na Vysočině na chalupě, kde mám staré noviny, a noviny z měsíce září před tehdejšími Parlamentními volbami naší straně prorokovaly sedm až osm procent hlasů, což by obnášelo sedmnáct poslanců. Výsledek jeden a půl procenta. A ten, kdo zavírá oči před tímto výsledkem, odsuzuje naši stranu i k dalšímu neúspěchu. Proč k tomu došlo? Podle mého názoru především proto, protože s vidinou oněch sedmnácti poslanců se někteří naši členové, a zejména funkcionáři, začali rvát o volitelná místa na kandidátkách. Kdyby měli dostatek sebevědomí, tak by jim stačilo, aby na těch kandidátkách vůbec byli, protože by si věřili, že preferenčními hlasy se dostanou z nevolitelného místa na místo volitelné. Ale oni, protože si de facto nevěřili, se rvali o ta místa jako koně, a výsledek byl, že konflikty, například ve Středočeském kraji, v Plzeňském kraji, v Praze, které byly samozřejmě, a to novinářům nelze vyčítat, patřičně medializovány, vedly k tomu, že veřejnost nemá ráda strany, které se mezi sebou hádají. A díky tomu nás téměř nikdo nevolil. Tečka.Takže situace se snad zlepšila. Přečetl jsem si s potěšením, že například Střední Čechy mají nového předsedu Marcela Chládka, bývalého ministra školství, a milý Marceli, pevně věřím, že středočeská organizace, na rozdíl od té minulé, nebude podávat žalobu na nekonání našeho sjezdu, jako se tak stalo v minulosti. Plzeňská organizace má skvělého předsedu, a on je extrémní levice, ale z mého pohledu extrémní pravice, Honzu Kůrku, olympijského vítěze, a já bych mu chtěl rovněž poděkovat za vedení plzeňské organizace. A protože jsem se při různých příležitostech setkával s vedením každé krajské organizace s výjimkou Prahy, ale to teď musím napravit, tak si myslím, že jste nabiti energií, nabiti elánem a že máte rozumnou šanci na úspěch. Nikoli na vítězství, ale na úspěch.A dovolte mi závěrem několik poznámek k tomu, jak tohoto úspěchu dosáhnout, ale také, jak ho ztratit.   Povšiml jsem si, že v minulých krajských volbách, které jsou jakýmsi indikátorem voleb parlamentních, v devíti krajích Strana práv občanů uspěla a ve dvou krajích, Jihočeském a Středočeském, k tomu chyběly jenom jedna nebo dvě desetiny procenta. Krásný to výsledek. Ale ve dvou dalších krajích, Zlínském a Pardubickém, kde jsme kandidovali samostatně, jsme dostali něco mezi dvěma a třemi procenty, a přitom jsme v těchto krajích měli vicehejtmana. A to už je dost vysoká funkce, aby v pozitivním slova smyslu dělala naší straně reklamu. Myslím si, že naši kolegové jak z Pardubicka, tak ze Zlínska o tom budou přemýšlet. A já tady nejsem od toho, abych jim radil. Pouze konstatuji, že pokus kandidovat samostatně v krajských volbách ve dvou krajských organizacích neuspěl.Tam, kde jsme byli v koalici se stranou Přímé demokracie, jsme byli úspěšní. A já bych chtěl blahopřát všem našim členům v těchto devíti krajích. Jak víte, se stranou Přímé demokracie máme mnoho společných programových bodů. Například přímá volba starostů, primátorů a hejtmanů, dále tzv. panašování, což znamená, že podobně jako v komunálních volbách by si každý volič i na krajské a centrální úrovni měl sestavit z nabídky politických subjektů průřezovým spektrem svoji vlastní kandidátku. Samozřejmě, že sem patří i systém referend, postoj k migraci. Nedávno pan Okamura požádal, abych se s ním sešel, a já mu říkal, tak pane Okamuro, máme mnoho společných programových bodů, ale v jednom se lišíme. Alespoň já, nechci mluvit za celé SPO, zastávám názor, že vedle práv občanů jsou také povinnosti občanů, a že jednou z těchto povinností je volební účast. A jak víte, volební účast existovala za Masarykovy první republiky, dnes je třeba v Belgii, v Lucembursku, v Austrálii a v dalších zemích. A pan Okamura mi říkal, pane prezidente, my máme také v programu povinnou volební účast. Tak mě to trochu překvapilo, ale říkal jsem si, proč ne. Znamená to tedy, že programová shoda je poměrně výrazná. Pojďme teď chviličku spolu počítat. I když průzkumům veřejného mínění v zásadě nevěřím, tyto průzkumy ukazují, že strana Přímé demokracie se pohybuje těsně pod pěti procenty. To znamená, že je pro ni vážné riziko, že se do Parlamentu nedostane, protože voliči dávají přednost těm stranám, které jsou v průzkumech nad pěti procenty. My můžeme být z tohoto hlediska, jak se říká v raketové technice, cosi jako booster, jako jeden z raketových motorů, který tu družici dostane na oběžnou dráhu. Ale za jakou cenu. Nemůžeme si dovolit riskovat koalici, protože v parlamentních volbách, jak dobře víte, platí aditivní kvórum, to znamená deset procent pro dvoučlennou koalici, a já chci být optimista a vždycky budu optimista, ale přesto bych na základě principu předběžné opatrnosti toto moc neriskoval.    Pak se také můžeme poučit u našich protivníků. Konkrétně o mnou oblíbené straně TOP 09 mohu říci, že udělala dobře, když se spojila s hnutím STAN, které bylo takovým boosterem pro její krátkodobý a pominutelný vzestup, protože to byla TOP 09 s podporou Starostů, která dokázala relativně uspět ve volbách. I když, jak víte, teď se se Starosty rozešla a Starostové se ucházejí o přízeň někde jinde. Znamená to tedy, že jeden z modelů, který by mohl pomoci k úspěchu Strany práv občanů, spočívá v tom, protože, buďme objektivní, strana Přímé demokracie má o něco větší podporu, že by to byla Strana přímé demokracie s podporou Strany práv občanů, ale pouze za jedné podmínky, že to bude spolupráce naprosto rovnoprávná, to znamená stejný počet míst na kandidátkách, samozřejmě volitelných míst, systémem zipu, to znamená jedna, tři, pět, nebo dva, čtyři, šest. Můj optimismus nejde tak daleko, abychom v každém kraji dosáhli více než šesti poslanců, protože pronásobeno počtem krajů by to znamenalo, že bychom byli nejsilnější parlamentní stranou.A poslední věc, kterou vám chci říci, a teď vás možná překvapím. Pokud tato nabídka, která upřímně řečeno obchází ono aditivní kvórum, bude odmítnuta, nebo pokud vám budou kladeny ponižující podmínky, nerovnoprávné podmínky, jděte do toho a bojujte samostatně. Protože vždycky, milí přátelé, je lépe čestně prohrát, než utéci z bojiště. A za práva občanů máme bojovat.Takže ve svém projevu jsem vám poskytl několik cenných knížecích rad, ze kterých si můžete vybrat cokoli, ale to už je údělem knížecích rad, že pak se vždycky říká, já vám to radil a vy jste mě neposlechli. Nicméně, znovu opakuji to, co jsem řekl v úvodu. Až půjdu k volbám a naše milovaná objektivní veřejnoprávní televize mě bude zabírat, jak v parlamentních volbách držím v ruce volební lístek, který mimochodem řádně vsunu do správné obálky, tak vězte, vězte a věřte, že to bude váš lístek, ať se rozhodnete pro jakékoli řešení. Děkuji vám za vaši práci a těším se na to, že ať vyhrajeme, nebo prohrajeme, budeme se vždy jako přátele a jako kolegové trvale potkávat. Hodně zdaru a hodně štěstí.  
2017-01-31;http://www.zemanmilos.cz/cz/clanky/projev-prezidenta-republiky-pri-jmenovani-clenu-bankovni-rady-cnb-205790.htm;Projev prezidenta republiky při jmenování členů Bankovní rady ČNB; Vážený pane guvernére, vážení nově jmenovaní členové Bankovní rady,dovolte mi, abych vám ještě jednou blahopřál a popřál ve vaší práci plný úspěch. Není tajemstvím, že s vámi dvěma přichází do Bankovní rady členové, kteří mají poměrně bohatou zkušenost s Evropskou unií a s její finanční politikou. Myslím si, že díky tomu bude mít Bankovní rada vyváženější postoj, než měla dříve k případnému přijetí evropské měny a bude zvažovat jak pozitiva, tak ale i negativa, která vidím především v evropském stabilizačním mechanismu, neboť tento mechanismus by mohl vést k tomu, že by čeští daňoví poplatníci spláceli dluhy jiných zemí.Kromě tohoto úkolu je před vámi ještě rozhodování o věci, která vzbuzuje velké vášně, emoce a diskuse, a to je ukončení kurzového závazku. Vzhledem k mému kypícímu zdraví jsem přesvědčen o tom, že se ukončení kurzového závazku ve zdraví dožiji.Ještě jednou hodně zdaru a hodně štěstí.    
2017-01-26;http://www.zemanmilos.cz/cz/clanky/projev-prezidenta-republiky-pri-zaverecne-tiskove-konferenci-v-plzenskem-kraji-220961.htm;Projev prezidenta republiky při závěrečné tiskové konferenci v Plzeňském kraji; Vážený pane hejtmane, dámy a pánové,  úvodem bych chtěl poděkovat panu hejtmanovi a jeho týmu za skvělou organizaci mé návštěvy Plzeňského kraje.  Jak už bylo řečeno, je to čtvrtá návštěva a jsem rád, že právě Plzeňský kraj je prvním krajem, kde jsem mohl splnit svůj slib, a sice že navštívím všechny obce nad pět tisíc obyvatel. Doufám, že při mé návštěvě Karlovarského kraje dojde k témuž. U těch ostatních krajů si ještě budeme muset nějakou dobu počkat.   Jinak jsem už, myslím Deníku, řekl, že Plzeňský kraj má trochu výjimečné postavení v tom, že je krajem bohatým, nezadluženým, s vysokou životní úrovní měřenou reálnými mzdami, jinými slovy, že je to kraj, který sice není bezproblémový, ale má o něco méně problémů, než například kraj Ústecký nebo Moravskoslezský a podobně.  O tom základním problému, chcete-li bolavém místě Plzeňského kraje, už pan hejtman mluvil, to je Národní park Šumava. Já celkem nemám nic proti tomu, aby existoval univerzální zákon o národních parcích, ale ptám se, proč jenom Národní park Šumava je střediskem zájmů, zatímco například Krkonošský národní park je bez problému. A dospívám k názoru, že hlavní příčinou je nekvalifikované vedení šumavského národního parku, které zde bylo v minulosti, a které způsobilo například, vám jistě známou, kůrovcovou kalamitu. A nemá-li se historie opakovat, jako že se do jisté míry opakuje, tak považuji za vhodné zvýšit úlohu šumavských obcí při rozhodování o národním parku a v tomto smyslu kompenzovat riziko, že zase nějaký zelený fanatik si udělá ze Šumavy jakýsi ekologický Mordor.   Jinak snad jediné, co pan hejtman vynechal, byla návštěva podniku Škody - jaderné strojírenství, takže ho doplním. Zaujala mě průměrná mzda v tomto podniku, která je čtyřicet dva tisíc korun, podotýkám, deklaratorní mzda zaměstnanců, nikoli managementu. Nicméně když jsem se zeptal zaměstnanců, kolik z nich má těchto čtyřicet dva tisíc, tak se zdvihlo pouze několik málo rukou. Buď tento údaj není zcela správný, anebo se prostě ti zaměstnanci styděli.   Ale využil jsem své návštěvy v tomto podniku, abych jasně demonstroval svoji podporu jaderné energetice, jako energetice budoucnosti, protože nejsem přesvědčen o tom, že obnovitelné zdroje, včetně severoněmeckých větrných elektráren, jsou tou správnou, dlouhodobou volbou do budoucnosti.  S panem hejtmanem jsme samozřejmě diskutovali kromě hospiců i o opravě kulturních památek. Předložil jsem mu seznam, který zpracoval Národní památkový ústav, a který ukazuje, že v Plzeňském kraji je celá řada chátrajících objektů, které mají památkovou ochranu, mimo jiné je to i sedm zámků, které by se daly rekonstruovat a přeměnit například na rekreační hotelová zařízení podporující cestovní ruch. A když se to neudělá, pane hejtmane, tak za deset let vám to spadne na hlavu a nebudete mít, co opravovat.   A protože se vždycky říká, povíme si veselou příhodu z natáčení na závěr našeho setkání, tak já bych chtěl poděkovat občanům Plzeňského kraje, kteří ve všech případech ve velmi hojném počtu a v přátelské atmosféře, přišli na setkání s občany. Chtěl bych samozřejmě poděkovat i zastupitelům obcí, které jsem navštívil. A ta veselá příhoda z natáčení spočívá v tom, že pouze v jednom jediném případě, a já jsem starý narcis a ostatně politici mají rádi, když se jim tleská, tak v jednom jediném případě, tuším, že to byla Planá, ne tak Třemošná, dobře, Třemošná, tak jsem se dočkal jenom střídmého potlesku. A přitom tam byla hojná účast a přátelská atmosféra. Tak jsem z toho byl trochu smutný a večer, když hodnotíme uplynulý den, tak mi moji přátelé říkají, Miloši, ono bylo mínus deset, oni měli všichni rukavice, a když se tleská v rukavicích, tak to příliš není slyšet. A protože mezitím mráz povolil a lidé už nenosí rukavice, tak například dnes ve Kdyni jsem se už opět dočkal obvyklého potlesku.  Berte to jako obvykle, že se snažím občas dělat legraci sám ze sebe, protože jedině ten, kdo tak činí, má právo dělat si legraci i z druhých.  Děkuji vám za vaši pozornost a oba dva s panem hejtmanem se těšíme na vaše inteligentní otázky.                     Miloš Zeman, prezident republiky, Kdyně, 26. ledna 2017 
2017-01-24;http://www.zemanmilos.cz/cz/clanky/projev-prezidenta-republiky-pri-setkani-se-cleny-zastupitelstva-plzenskeho-kraje-315690.htm;Projev prezidenta republiky při setkání se členy Zastupitelstva Plzeňského kraje;Vážený pane hejtmane, dámy a pánové,pane hejtmane, chtěl bych Vám ještě jednou blahopřát s krátkým časovým zpožděním k Vašemu zvolení hejtmanem Plzeňského kraje. Chtěl bych blahopřát všem těm, kdo jsou ať už v koalici, nebo v opozici, protože v obou případech byli řádně zvoleni, a protože jsem byl několik let šéfem opozice a potom jsem byl několik let premiérem, znám z obou stran tyto vztahy, a vím, že opozice se může stát vládou a vláda opozicí, a proto platí ono přísloví, když jdeš nahoru, zdvořile pozdrav, protože až půjdeš dolů, bude se ti to hodit.Velice si vážím toho, pane hejtmane, že jste pozval na naše setkání bývalé hejtmany. Vidím tady Miladu Emmerovou, Vaška Šlajse. Je tady pan Petr Zimmermann? Pan Zimmermann tady zatím není a Milan Chovanec bude večer. Protože v kantátě Bohuslava Martinů Otvírání studánek je závěrečný zpěv, který končí veršem, z ruky do ruky si podáváme těžký klíč, klíč od domova, v žádném případě tedy klíč od kraje.Já si vážím toho, když dokážeme ocenit práci našich předchůdců, místo, abychom na ně plivali, jak je bohužel v české kotlině tradičním zvykem, špatným zvykem.Ano, přijel jsem do Plzeňského kraje jako do kraje bohatého a v poslední době i do kraje s nízkou nezaměstnaností. Dokonce i ten nejproblémovější okres, okres Tachov, má ani ne pětiprocentní nezaměstnanost, což dříve nebylo, a to hodně pamatuji, takže teď se musíme soustředit na několik témat. Prvním tématem je růst životní úrovně, a já vím, že Plzeňský kraj je po Praze a Středočeském kraji nejbohatším krajem České republiky jak z hlediska průměrné mzdy, tak z i hlediska HDP v přepočtu na hlavu. Vážím si i toho, že se věnujete tématům, která už pan hejtman zmínil. Mirek Grégr, můj bývalý ministr průmyslu a obchodu, měl jednu kouzelnou větu, průmysl nás živil, živí a živit bude. A proti těm, kdo podceňovali význam průmyslu, se dnes objevuje forma reindustrializace, a myslím si, že to, že Česká republika je nejprůmyslovější země Evropské unie, nám přináší nezanedbatelné výhody, které jsme dříve nedokázali docenit. Každý politik má jednak oficiální priority, jednak neoficiální priority. Mojí oficiální prioritou je ekonomická diplomacie, což konkrétně znamená pronikání na zahraniční trhy a podpora našich exportérů a na druhé straně získávání efektivních zahraničních investic. Moje, chcete-li, soukromá priorita jsou jednak hospice a jednak sociální zařízení obecně. A chtěl bych vás informovat, že po dohodě s ministrem zdravotnictví bude konečně připraven zákon o hospicové péči, protože až dosud pojišťovny váhaly s krytím nákladů na tato velmi užitečná zařízení.Vážím si toho, že Plzeňský kraj má jak kamenný, tak mobilní hospic. Kdybyste měli místo jednoho dva, pane hejtmane, tak by vás taky neubylo. Jsou už kraje, které mají dva hospici. A je to zařízení, které umožňuje důstojný odchod ze života, což v LDN často není.Každý kraj má svoje bolavé místo. A bolavým místem jak Plzeňského, tak Jihočeského kraje je Národní park Šumava. Víte dobře, že jsem Šumavou už mnohokrát prošel. Dokonce i se svýma bolavýma nohama jsem vystoupal sedm kilometrů na Plešné jezero. Prohlédl jsem si Bursíkem zničený les z helikoptéry. Mluvil jsem se všemi, nebo téměř všemi starosty šumavských obcí. A budete první, které budu informovat, že 21. února vystoupím před Poslaneckou sněmovnou, abych podpořil senátní verzi zákona o národních parcích, která více chrání zájmy šumavských obcí. Protože rád provokuji, a nemohu si to odpustit ani dnes, bez ohledu na názory přítomných bych chtěl velmi podpořit i plzeňskou spalovnu, protože si myslím, že proti šílencům zelených aktivistů, a já úmyslně říkám zelených, nikoli ekologických aktivistů, neboť ekologové alespoň vědí, co je to biomasa. Tedy proti šílencům zelených aktivistů je potřeba napříč politickým spektrem vytvořit koalici rozumných lidí, a věřím, že i v tom najdu vaši podporu.Děkuji vám za vaši pozornost.   
2017-01-20;http://www.zemanmilos.cz/cz/clanky/projev-prezidenta-republiky-pri-3-reprezentacnim-plesu-prezidenta-ceske-republiky-8926.htm;Projev prezidenta republiky při 3. reprezentačním plesu prezidenta České republiky;Vážení a milí hosté, především vás poprosím, abyste se posadili. Člověk, který stojí, se stává agresivním, neboť ho brzy začnou bolet nohy. Za druhé, dovolte mi, abych vám všem poděkoval, že jste přišli. Chtěl bych se omluvit těm, na které se už nedostalo, protože jsme museli více než sto lidí odmítnout z toho prostého důvodu, že se přihlásili pozdě a že Hrad není nafukovací. Nicméně, tu chybu si jistě vezmou k srdci a příští rok se přihlásí včas. Chtěl bych poděkovat skvělému moderátorovi, Hudbě Hradní stráže a Policie České republiky, zdravím vás. Zjistil jsem, že neumíte Valčík na rozloučenou, takže místo toho budeme při mém plíživém tanci hrát Na tichém modrém Dunaji, nebo jak se to jmenuje, ale i to se dá přežít.  Chtěl bych poděkovat dodavatelům občerstvení a dalších služeb, protože většinou jejich dodávka byla zadarmo. Chtěl bych poděkovat i těm, kdo dali skvělé ceny do tomboly. Moje poděkování nesporně patří i účinkujícím, a aniž bych kohokoliv vyvyšoval, zvláště bych rád poděkoval mistru Karlovi Gottovi, který přes jisté, doufám, že ne vážné, zdravotní potíže v jedenáct hodin vystoupí, a jak jsem byl informován, už dnes tady zkoušel, i když si myslím, že on žádnou zkoušku nepotřebuje.  A co říci závěrem, aby ten úvodní projev nebyl příliš dlouhý? Víte, jak už řekl moderátor, tak výtěžek tohoto plesu je určen na dva nadační fondy. Ten jeden fond, mé ženy, je tak trochu širokopásmový, zahrnuje různé sociální služby od dětských domovů až po domovy důchodců, a ten můj nadační fond je poněkud úžeji zaměřený, protože se týká pomoci týraným a opuštěným dětem. Ale ať je účel těchto fondů jakýkoliv, jsem rád, že mohu konstatovat, že právě díky pochopení našich spolupracovníků a díky tomu, že všichni v těchto fondech pracují zadarmo, takže se neopakuje situace některých neziskových organizací, které část svých příjmů spotřebují na vlastní režii. Tak budiž všem vám dnešní večer radostí, že příspěvek, který jste zaplatili na tento ples, bude sloužit dobrému a užitečnému účelu. A proto vám chci popřát krásnou zábavu, pohodu a mír v duši. Děkuji vám za vaši pozornost.
2017-01-18;http://www.zemanmilos.cz/cz/clanky/projev-prezidenta-republiky-pri-jmenovani-nových-soudcu.htm;Projev prezidenta republiky při jmenování nových soudců;" Vážený pane ministře spravedlnosti, vážený pane předsedo Krajského soudu v Praze, vážené paní soudkyně a vážení páni soudci,minule jsme se zamýšleli nad tím, jak naše soudy pomalu pracují a jak vysoký mají podíl nevyřízených kauz. Jsem rád, že od této doby došlo k výraznému pokroku, a chtěl bych naší justici blahopřát.Na druhé straně stále ještě trpíme jistou netransparentností naší justice při rozhodování jednotlivých soudů. Kdysi jako právní laik jsem se ptal jedné z vysokých představitelek našeho soudnictví, co soudí o sjednocení judikatury. Odpověděla mi, že tomu tak nemá být, neboť každý soudce rozhoduje podle vlastního vědomí a svědomí. Nicméně, zdá se mi, že podobně, jako potřebujeme jednotná dopravní pravidla, ale také například jednotná sportovní pravidla, aby každý soudce nepískal, jak ho napadne, a tato pravidla dodržoval, tak potřebujeme, aby i vaše rozhodování bylo průhledné a předvídatelné. Někdy i my, právní laici, stojíme v němém úžasu před některými rozhodnutími, jako například teď, pane ministře, v kauze Rath. A skoro se mi zdá, aniž bych se vměšoval do soudního rozhodnutí, že když u někoho najdeme v krabici od vína šest nebo sedm milionů korun, jsou diskuse o jeho vině či nevině poněkud nepatřičné, ale znovu opakuji, jsem laik a ani prezident republiky nemá právo vměšovat se do rozhodnutí soudu.Proto bych vám pouze popřál, aby vaše rozhodnutí, která nyní jako soudci budete přijímat, byla předvídatelná, byla průhledná a aby o vás nikdo nenatočil hru, která by se jmenovala „Ivánku, kamaráde"".  "
2016-01-17;http://www.zemanmilos.cz/cz/clanky/projev-prezidenta-republiky-pri-otevreni-dalnice-d8.htm;Projev prezidenta republiky při otevření dálnice D8;Vážený pane vicepremiére, vážení členové vlády, liebe deutsche Freunde, dámy a pánové, před zhruba patnácti lety jsem jako předseda vlády otevíral šestnáctikilometrový úsek z Roudnice nad Labem do Lovosic, a říkal jsem si, fajn, na německé hranice je už to jen kousek a za pár let už to bude hotovo. Uplynulo patnáct let, a teď otevíráme spolu další úsek, a já se ptám, proč to trvalo těch patnáct let? A odpověď je velice prostá. Ve vašem kraji řádili a dosud řádí tak zvaní zelení aktivisté, to jsou lidé, kteří podávali jednu žalobu za druhou, když to prohráli, tak se odvolávali, a díky těmto soudním komplikacím tito bojovníci za čistotu ovzduší strpěli, že kamiony na serpentinách přes středohoří čoudí desetkrát víc, než by čoudily na dálnici. Takže, já bych vám všem chtěl popřát například, jak říkal Olda Bubeníček, až se bude stavět dálniční spojení mezi Chomutovem a Prahou, zbavte se zelených aktivistů a přestaňte jim věřit. Všechno nejlepší do budoucnosti.
2016-01-08;http://www.zemanmilos.cz/cz/clanky/projev-prezidenta-republiky-pri-predani-financniho-daru-fondu-ohrozených-deti-203202.htm;Projev prezidenta republiky při předání finančního daru Fondu ohrožených dětí; Dámy a pánové,budu velice stručný. Dávají-li se malé dary, je k tomu zapotřebí mnoha slov, dávají-li se větší dary, je možné býti stručný. Jsem velmi rád, že mohu panu předsedovi předat nikoli jenom toto, protože to by mu asi nepomohlo, ale předpokládám, že bude následovat konformní šek, který banka přijme. Takže, milý pane předsedo, ukážeme na kamery, tři miliony jedno sto tisíc, což už je výrazné zvýšení proti minulému roku, a já bych chtěl poděkovat zaprvé těm, kdo na prezidentský fond přispěli, ale také těm, kdo ho spravují, protože žádný z nich si nevzal ani korunu odměny. Režie, na rozdíl od některých nejmenovaných neziskových organizací, je u nás naprosto nulová, to znamená, že veškeré vybrané prostředky byly věnovány na Fond ohrožených dětí.Takže ještě jednou děkuji dárcům, ještě jednou děkuji správcům tohoto fondu a samozřejmě přeji Fondu ohrožených dětí, aby tyto prostředky užitečně vynaložil.Blahopřeji, pane předsedo.  
2016-01-07;http://www.zemanmilos.cz/cz/clanky/projev-prezidenta-republiky-pri-jednacim-dnu-53-schuze-poslanecke-snemovny-parlamentu-cr-769316.htm;Projev prezidenta republiky při jednacím dnu 53. schůze Poslanecké sněmovny Parlamentu ČR; Vážená paní místopředsedkyně, vážení členové vlády, vážené kolegyně poslankyně a vážení kolegové poslanci,jak se tak rozhlížím po této Sněmovně, v níž jsem prožil mnohá léta, je už tady poměrně málo lidí, kteří společně s námi prošli anabází české politiky od roku 1990. A proto bych vás chtěl poprosit, abyste byli shovívaví ke vzpomínkám starého zbrojnoše, který na tuto anabázi dodnes vzpomíná. A snad zkušenosti z ní budou alespoň pro některé z vás trochu užitečné.V roce 1990 jsem se v tehdejším Federálním shromáždění stal předsedou rozpočtového výboru. Moře mi bylo po kolena a byl jsem přesvědčen, že rozpočtové problematice dokonale rozumím. Podobal jsem se známé postavě Angličana, který navštívil Indii, pobyl tam několik týdnů, a poté vydal pětiset stránkovou knihu s nápisem Vše o Indii. Odjel, po několika letech se vrátil a vydal podrobný článek, nikoli knihu, Několik poznámek o Indii. A na konci svého života jeho poslední článek se jmenoval Indie, země neznámá. Já nechci tvrdit, že pro mě je rozpočtová problematika, o níž dnes budu mluvit, zcela neznámou věcí, ale chtěl bych připomenout, že tak jako Michelangelo osekával kámen, než se dobral k soše Davida, tak i já, stejně jako moji kolegové, jsem musel osekávat několik nepravdivých hypotéz či předsudků o rozpočtové problematice, než jsem se dobral k pouhým třem konstantám rozpočtové politiky, které tuto popperovskou falsifikaci vydržely. Konstanta první je založena na Keynesově knize The General Theory of Employment Interest and Money, z níž lze vypreparovat jednu jedinou zásadní větu. V době hospodářské krize či deprese nebo recese, ale teď se nebudu zabývat nuancemi těchto tří pojmů, má být rozpočet deficitní, aby působil proticyklicky. V době hospodářské prosperity má být rozpočet naopak přebytkový. A něco mezi tím znamená, že rozpočet bude vyrovnaný. Naše rozpočtová politika ve většině z oněch posledních let postupovala přesně obráceně. Když jsem byl ministerským předsedou, snažil jsem se v době, kdy zde byla lokální ekonomická krize od roku 1997, aby rozpočet byl deficitní, ale když se ekonomika začala zdvíhat, snažil jsem se o stlačení rozpočtového deficitu. Pomohla mi v tom dohoda s tehdejší nejsilnější opoziční stranou, která toto stlačení požadovala jako podmínku tolerance mé vlády i rozpočtové politiky. A dnes vám řeknu upřímně, zaplať pán bůh za tuto dohodu, protože každý ministr jakékoli vlády je připraven utratit neomezené množství prostředků, a pomáhá mu v tom to, co János Kornai nazval sacím reflexem. Jste přisáti na struky rozpočtových zdrojů a sajete a sajete až do nekonečna. A protože jsem byl vázán touto dohodou, věc skončila tím, že v roce 2002 byl celkový deficit státního rozpočtu čtyřicet šest miliard korun, ale z toho třicet šest miliard byly tak zvané transformační dluhy soustředěné v Konsolidační bance a pouze deset miliard byl čistý deficit. A pak přišlo další období po roce 2002 a objevila se strašlivá věta. Ta věta zněla, zdroje jsou. Jedna z nejhloupějších vět, která mohla být v ekonomické politice kdykoli a v jakékoli zemi vyslovena. Pak se ukázalo, že tímto zdrojem je státní dluh, a protože tehdejší vláda nebyla vázána žádnou dohodou, vesele utrácela a zvyšovala deficit státního rozpočtu dokonce i v podmínkách, kdy ekonomický růst se pohyboval mezi pěti až šesti procenty hrubého domácího produktu. To byl, stručně řečeno, zločin číslo jedna, a hned poté přišel zločin číslo dvě. Nastoupila ekonomická krize v roce 2008, celosvětová, nikoli lokální ekonomická krize, a místo toho, aby se nasadilo skutečně deficitní financování, byla rozpočtová politika restriktivní, jinými slovy škrtící. A tak se stalo, že zatímco sousední země se už z krize dostávaly, naše ekonomika, díky této opačné chybné rozpočtové politice, byla bohužel stále v útlumu. A teď už se dostávám k současnosti. Jsem hluboce přesvědčen o tom, že praxí prověřené pravidlo, a to je konstanta číslo dvě, zní, výdaje na investice mají být vždy vyšší než spotřeba domácností a výdaje na spotřebu domácností mají být vždy vyšší, než je spotřeba vlády. Souvisí to s jedním přesvědčením, které pravda není obecně sdíleno, protože jsme fascinováni ukazatelem růstu hrubého domácího produktu, a málo si uvědomujeme, že tento růst je asi ze sedmdesáti procent tvořen právě spotřebou domácností. Jinými slovy, když sníte dva hamburgery místo jednoho, vzroste hrubý domácí produkt, ale nevzroste výkonnost ekonomiky, nevzroste produktivita práce a nevzroste konkurenceschopnost. Jediné co vzroste, bude míra obezity populace, ale to je asi tak vše. A proto axiom číslo tři zní, pro reálný ekonomický růst je nejdůležitější investiční dynamika. Samozřejmě, že si mohu představit i investice, které jsou neefektivní. Kdysi jsem kritizoval, že v Brně na náměstí Svobody byly za drahý peníz postaveny hodiny, které měly jedinou nevýhodu, a sice že neukazovaly čas, ale jednou za dvacet čtyři hodin z nich vypadla jakási kulička. Ale měříme-li investice multiplikačním efektem, pak se lze shodnout na tom, že nejvyšší multiplikátor mají investice do infrastruktury, a hned za ním investice do bytové výstavby. A tím už samozřejmě přecházím k současnému návrhu Zákona o státním rozpočtu, zákona zákonů neboli zákona roku. Velmi vítám, že pokladní plnění státního rozpočtu je přebytkové, dokonce výrazně přebytkové, a oceňuji, že tohoto přebytku bylo dosaženo ne jenom ekonomickým růstem, ale také rozumnou daňovou politikou, snížením daňových podvodů, například kontrolní hlášení již vedlo k omezení podvodnických vratek z daně přidané hodnoty, ale na druhé straně kritizuji, že část tohoto přebytku byla vyvolána razantním snížením investic. A tady se lze vymlouvat na mnohé. Částečně oprávněně, částečně neoprávněně. Vím, že veřejné investice do značné míry závisí na investicích právě do dopravní infrastruktury, že je zde známé omezení byrokratické Evropské komise s novou EIA, že jsme na počátku čerpání v novém programovacím období, a tak dál, a tak dál. Slyšel jsem i námitku, že je vysoká srovnávací základna z roku 2015, kdy zde byl investiční boom, a proto nyní investice klesly. A já se ptám, dobrá, a proč není investiční boom i v tomto roce? Co tomu brání? Co způsobuje, že například stavebnictví, které je indikátor konjunktury, je stále ještě pod úrovní roku 2008? To je tedy při celkově pozitivním hodnocení pokladního plnění státního rozpočtu jeden z negativních bodů, který považuju za nutné zmínit. Právě proto, abychom předešli jeho opakování a aby v příštích letech investiční boom pokračoval.Víte, při projednávání Zákona o státním rozpočtu ministr financí hraje v oslabení, protože hraje proti všem ostatním členům vlády. Snad proto se ho musí vždy zastat buď premiér, nebo prezident, nejlépe obojí. Ale toto zastání nesmí být nekritické. Vedle již zmíněného sacího reflexu bychom totiž měli hledat v návrhu státního rozpočtu zdroje reálných úspor, a já vyčítám tomuto návrhu, že téměř ignoruje dva zdroje, které jsou objemově vysoké, i když připouštím, že obtížně dosažitelné. Prvním zdrojem je batoh, batoh plný kamení, nikoli plný masových konzerv, batoh, který se jmenuje dotace na obnovitelné zdroje. Celkový objem těchto dotací je předpokládán ve výši čtyřiceti pěti miliard korun. Z toho jenom v rozpočtu Ministerstva průmyslu a obchodu je to pětadvacet miliard korun. Já vím, že tato nesmyslná bursíkovská politika byla založena někdy v roce 2005, ale to současnou vládu neomlouvá, aby s ní něco nedělala, ať už pomocí daňových nebo jiných opatření. Dovoluji si připomenout, že zatímco tržní cena silové elektřiny je jedna koruna za kilowatthodinu a dotace například na mně sympatické malé vodní elektrárny jsou pouze dvě koruny, dotace na solární energetiku je patnáct korun. Opakuji ještě jednou, patnáctkrát víc, než je tržní cena. Přitom dobře víte, že cena solárních panelů se snížila o dvě třetiny, a že zaručený zisk pro tento byznys se tak zdvojnásobil a stal se bezpracným ziskem. A to je tedy první balík. A nevím, jestli je to lobby solárních mafií, nevím, jestli jsou to jiné tlaky, včetně zeleného fanatismu, který podporuje obnovitelné zdroje, ale v každém případě je to něco, co škodí české ekonomice. A teď si uvědomte, že bez změny pravidel tento batoh poneseme na zádech ještě nejméně dalších deset let, a proplýtváme prostředky, které by se daly použít pro zdravotnictví, školství a celou řadu dalších oblastí, například ochranu kulturních památek, které u nás výrazně chátrají.Druhý batoh, nebo druhé břemeno, jsou sociální dávky. Můžete se divit, že toto slovo slyšíte od levicového politika. A zatímco jsou sociální dávky, které pomáhají lidem, jsou také sociální dávky, které lidem škodí, například tím, že je odnaučují pracovat. Jinými slovy, máme zde několik nesmyslných typů sociálních dávek. Například doplatek na bydlení, který generoval obchod s chudobou v podobě ubytoven. Konec konců i příspěvek na bydlení, o němž by se také dalo s úspěchem diskutovat, ale máme zde také libě znějící dávku, která se jmenuje podpora v hmotné nouzi. Mluvil jsem nedávno s bývalým ministrem práce a sociálních věcí Koníčkem, nikoli Kmoníčkem ale Koníčkem, a ten mi říkal, příspěvek v hmotné nouzi dostane každý, kdo si o něj řekne. A když ke mně přišla generální ředitelka Úřadu práce, tak to v podstatě potvrdila s tím, že agresivní klienti vyhrožují tu vymlácením oken, tu podřezáním dětí, a tak tu dávku nakonec téměř všichni dostanou. A přitom úřady práce evidují ty, kdo odmítli nabízenou práci, aniž by jim v tom bránily vážné, například zdravotní, důvody. Tuto evidenci bychom měli využít, a jak anticipuje i nedávno přijatý zákon, měli bychom omezit sociální dávky těm, kdo odmítají pracovat a kdo se posmívají těm, kdo poctivě každý den chodí do práce, neboť téměř čtyři sta tisíc nezaměstnaných je většinově fiktivně nezaměstnaných. Ne proto, že by museli, ale proto, že si to sami přejí. A když si sečteme objem takto vyplácených sociálních dávek, dospějeme k částce, která bude zhruba poloviční ve srovnání s dotacemi na obnovitelné zdroje. To jsou tedy dva nedostatečně využité zdroje úspor, které vytýkám tomuto návrhu státního rozpočtu. Protože každá mince má dvě strany a protože každá bilance zahrnuje, má dáti i dal, chtěl bych s potěšením říci, že celkově nejenom návrh státního rozpočtu, ale i již zmíněné pokladní plnění považuji za pozitivní, a vyjádřím mu i tímto projevem svoji podporu. Kolegyně a kolegové, téměř každý můj projev končí bonmotem, a tohoto bonmotu nebudete ušetřeni ani dnes. Před téměř čtyřmi roky jsem se dopustil jisté neprozřetelnosti. Při projednávání programového prohlášení nové vlády jsem řekl, že pokud se ministru financí s takovým objemem plánovaných rozpočtových výdajů podaří dosáhnout vyrovnaného rozpočtu, navrhnu ho na Nobelovu cenu za ekonomii. Ještě je prosinec, těch padesát pět miliard vykazovaného rozpočtového přebytku se může rozplynout. Počkáme si na leden, ale kdyby se nerozplynuly, již dnes vám sděluji, že pátrám po adrese nobelovského výboru.Děkuji vám za vaši pozornost.  
2016-01-01;http://www.zemanmilos.cz/cz/clanky/projev-prezidenta-republiky-pri-setkani-s-tiskem-u-prilezitosti-navstevy-tadzickeho-prezidenta-v-cr-234030.htm;Projev prezidenta republiky při setkání s tiskem u příležitosti návštěvy tádžického prezidenta v ČR; Vážený pane prezidente, dámy a pánové,  v úvodu bych chtěl poděkovat prezidentu Rachmonovi za pohostinnost, které se mi dostalo během mé návštěvy v Tádžikistánu před dvěma lety, a jsem rád, že tuto pohostinnost můžeme nyní oplatit.   Na Tádžikistán vzpomínám poněkud jinak než na jiné země Střední Asie, protože jsem tam před asi pětatřiceti, možná více lety, pobýval jako expert na zavádění simulačních počítačových modelů do zemědělství. A protože tehdy, v rámci tehdejšího Sovětského svazu, měl Tádžikistán v rámci tehdejší dělby práce na starosti právě tuto oblast, tak jsem velmi dobře poznal nejenom Dušanbe, ale i další části Tádžikistánu. Vzpomínám si, pane prezidente, na Syrdarju, Amudarju, čili mohu říci, že tyto vzpomínky byly oživeny právě během mé návštěvy před dvěma lety.  S panem prezidentem jsme se dnes zabývali jednak mezinárodní situací, a to především rostoucím rizikem islámského terorismu, a jednak bilaterálními vztahy. Jak víte, ministerstvo zahraničí zpracovalo obsažný materiál, který se jmenuje Oborové příležitosti, a já vítám tento materiál proto, protože je selektivnější a umožňuje lépe se zaměřit na konkrétní oblasti, kde mohou české podniky, včetně českých investic, spolupracovat se zahraničními partnery.  A myslím, že se nebudu mýlit, když řeknu, že vedle mnoha dalších oblastí je profilující a perspektivní oblastí takové spolupráce hydroenergetika, neboť Tádžikistán má nevyužité, tady se asi nedá říci zásoby, protože elektřina se zatím nedá příliš konzervovat, ale nevyužitý potenciál právě ve výrobě elektřiny z vodních zdrojů, tedy z Pamíru. Zatím je tento potenciál využíván asi tak z pěti procent, a kdyby byl využit naplno, tak Tádžikistán bude dodavatelem elektřiny do širokého okolí. A právě tady je jedna z možností, aby se české firmy na tomto procesu, financovaném mimo jiné Světovou bankou, podílely. Mluvili jsme s panem prezidentem například o firmách Pathos, Energo-Pro a o některých firmách dalších. Takže věřím, že tato budoucí spolupráce bude zaměřena právě tímto směrem, a věřím, že po obnovení letecké dopravy mezi Prahou a Dušanbe dojde i k tomu, že naši experti se nebudou muset do Tádžikistánu dopravovat složitým způsobem, a že využijí moderní obnovené letecké přepravy.  Závěrem bych chtěl panu prezidentovi blahopřát k tomu, že zřejmě i vztahy s Uzbekistánem, jak mě informoval, budou nyní lepší, takže lze očekávat obnovení dopravního spojení, a to jak leteckého, tak železničního. A přeji samozřejmě Tádžikistánu, aby překonal složitou situaci za jeho hranicemi, protože nástup islámského terorismu se týká stejně tak Tádžikistánu jako České republiky, i když samozřejmě v jiných formách. Miloš Zeman, prezident republiky, Pražský hrad, 1. prosince 2016 
2016-01-30;http://www.zemanmilos.cz/cz/clanky/projev-prezidenta-republiky-pri-jmenovani-nových-ministru-5945.htm;Projev prezidenta republiky při jmenování nových ministrů; Vážený pane předsedo vlády, vážený pane předsedo Poslanecké sněmovny, vážení páni ministři,dovolte mi, abych vám ještě jednou blahopřál k vašemu dnešnímu jmenování. Při našich setkáních, a jsem tomu rád, jsme dospěli ke společným závěrům týkajícím se obou vašich ministerstev. Pokud jde o Ministerstvo zdravotnictví, věřím, že se novému ministrovi podaří dokončit zákon o hospicové péči, protože tento zákon by měl pokrýt jednu z důležitých, i když nejsmutnějších, fází lidského života, a pokrýt tak lepší možnosti důstojného umírání. Co se týče ministra pro lidská práva, jsem opět rád, že jsme se shodli v názoru, že lidská práva nemohou být vyhrazována pouze právům menšin, ale že je důležité právo většiny, a kromě toho, že lidská práva nejsou jenom politická, ale i hospodářská a sociální. Takže, vážení kolegové, přeji vám ve vaší práci plný úspěch a připomínám, že i za jedenáct měsíců se dá udělat kus dobré práce.  
2016-01-30;http://www.zemanmilos.cz/cz/clanky/projev-prezidenta-republiky-pri-setkani-s-tiskem-u-prilezitosti-navstevy-francouzskeho-prezidenta-v-cr-829323.htm;Projev prezidenta republiky při setkání s tiskem u příležitosti návštěvy francouzského prezidenta v ČR; Vážený pane prezidente, cher François,jsem velice potěšen, že je to první návštěva francouzského prezidenta v České republice po pěti letech. Doufám, že se bude opakovat, a to v širším formátu než byla dnes. Během našeho setkání jsme probrali otázky bilaterální spolupráce. Jsem velmi rád, že jako premiér jsem mohl být při francouzských investicích, ať už to byla Société Générale, která privatizovala Komerční banku, anebo vznik velkého automobilového závodu v mém rodném městě Kolíně, který je největším podnikem s francouzskou investicí v České republice. Celkově francouzské podniky u nás zaměstnávají přibližně sto tisíc lidí. Jediným bodem, který tuto spolupráci poněkud kazí a který jsme s panem prezidentem důkladně projednávali, je takzvaný Loi Macron, který znesnadňuje našim dálkovým dopravcům obchodní výměnu s Francií. Na námět pana prezidenta jsme se dohodli, že tuto otázku projednají oba ministři obchodu a průmyslu. Uvítal bych v návaznosti na naše setkání v Paříži i úzkou spolupráci s Francií v oblasti vysokorychlostních železnic, protože právě Francie má s TGV daleko největší a nejúspěšnější zkušenosti. A samozřejmě jsme diskutovali o otázkách migrace, kde velice vítám stanovisko Francie, které je proti zavedení povinných kvót. Diskutovali jsme o situaci na Ukrajině a samozřejmě jsme se nevyhnuli ani problémům Evropské unie, a oba dva se shodujeme v tom, že má-li být Evropská unie skutečně funkční, musí se zjednodušit, musí zrychlit svoji práci a zejména konečně musí efektivně krýt své vnější hranice. Takže, pane prezidente, ještě jednou vítejte na Pražském hradě a děkuji Vám za přátelské setkání, které paradoxně navazovalo na nedávné setkání v Riu de Janeiro při příležitosti olympijských her.  
2016-01-29;http://www.zemanmilos.cz/cz/clanky/projev-prezidenta-republiky-pri-velitelskem-shromazdeni-nacelnika-generalniho-stabu-acr-551520.htm;Projev prezidenta republiky při velitelském shromáždění náčelníka Generálního štábu AČR; Vážený pane premiére, vážený pane ministře, vážený pane náčelníku Generálního štábu, vojáci Armády České republiky,při těchto našich pravidelných setkáních se vždy zamýšlím nad třemi vzájemně souvisejícími okruhy problémů. Zaprvé, jakého máme nepřítele. Zadruhé, jakým způsobem tento nepřítel bojuje. A zatřetí, jaké zbraňové systémy, tedy investice, k tomuto boji potřebujeme. A i když časový horizont jednoho roku je příliš krátký k tomu, aby docházelo k radikálním a razantním změnám u těchto tří okruhů problémů, přesto můžeme pozorovat určité výrazné tendence. Co se týče nepřátelství, znáte dobře přísloví, které vám tak trochu křivdí a které zní, generálové se vždy připravují na minulou válku. Nicméně, uznejme, že na tomto přísloví alespoň něco je. A já bych si opravdu nepřál, abychom se vraceli k období studené války, a věřím, že nedávné změny v americké administrativě tento problém posunou od východu na jih, kde vidím největšího a nejnebezpečnějšího nepřítele euroamerické civilizace, a to v podobě islámského terorismu.Nezapomeňme, že i kdyby byl poražen Islámský stát, hrozí například nebezpečí, že Tálibán opět ovládne Afghánistán, hrozí nebezpečí, že se islámské extremistické organizace zmocní i dalších zemí. Tolik tedy, pokud jde o definici nepřítele.Pokud jde o způsob jeho boje, modus operandi islámského terorismu je notoricky známý, jde o teroristické útoky v současné době prováděné například takzvanými osamělými vlky nebo aktivovanými spícími buňkami. Jde ale také o organizovanou migrační vlnu, v níž jsou účastni i džihádisté. A cílem těchto útoků je zabít co nejvíce nevinných, civilních osob. Proto jedním z úkolů armády, včetně již jmenovaných aktivních záloh, je chránit významná místa v České republice. Ale nejlepší prevence vůči teroristickým útokům spočívá v tom, bojovat proti teroristům tisíce kilometrů od našich hranic, ať už v Afghánistánu, v Mali a v poslední době například také v Iráku. A třetí a poslední část mého vystoupení bude zcela určitě nejkontroverznější. Připomínám, že i když velmi často mluvíme o potřebě zvýšit postupně výdaje na obranu na dvě procenta hrubého domácího produktu, a já tuto tendenci plně podporuji, často zapomínáme, že součástí tohoto závazku je také, aby minimálně dvacet procent výdajů na obranu šlo na investice. A je potřeba se zamyslet, jaký dlouhodobý charakter tyto investice budou mít. A v této oblasti, v oblasti akvizic, jsme zažili celou řadu, troufám si říci, tragédií. Bohužel musím připomenout kalouskovské řádění na ministerstvu obrany, jehož důsledkem byly desetimiliardové ztráty, například v bitevnících L-159, repasích tanků T-72 a celé řady dalších neúspěšných projektů. Vzpomeňme, že otazníky se vznášely i nad nákupem letounů CASA, že pokud jde o nákup obrněných transportérů, byl zde jeden z bývalých ministrů obrany, který nákup podepsal den před svým odchodem z vlády, což samo o sobě vyvolává jisté podezření, a tak bych mohl pokračovat dál a dál. A samozřejmě, když jsem citoval ono nevlídné přísloví, je pochopitelné, že armáda je zvyklá na určitý typ techniky, a že je obtížné seznamovat se s technikou kvalitativně a generačně odlišnou. Dostal jsem asi před dvěma lety návrh na vybudování či obnovení dvou tankových brigád. A tak jsem přemýšlel, kdy dostanu návrh na obnovení jezdectva. Tento návrh dosud nepadl, a doufám, že ani nepadne, ale když přemýšlím o oněch dvaceti procentech a právě o tom, které zbraňové systémy se osvědčují v době a v boji proti mezinárodnímu terorismu, tak bych chtěl upozornit na to, co jistě zejména odborníci na leteckou techniku dobře znají, na bezpilotní bojové prostředky, tedy na drony. Byl jsem v Izraeli, kde je továrna na výrobu dronů od malých až po drony velikosti Boeingu 737, bojové drony, které se, jak víte, dokáží pohybovat ve výšce dvaceti kilometrů, vydržet tam čtyřicet osm hodin a vypalovat rakety na vzdálenost sto padesát kilometrů. A já se domnívám, že při úvahách o nové technice, která, jak jsem již řekl, se osvědčila v boji proti teroristickým skupinám, v ničení jejich velitelských stanovišť a výcvikových táborů, logistických center a zásobovacích stanovišť, že bychom v akvizicích této nové techniky neměli příliš váhat, že bychom v první vlně měli pořídit pozorovací drony, nehledě na to, že už nám některé dodali Američané, a až si osvojíme tuto techniku, v druhé vlně se nebát pořídit i bitevní drony, protože armáda bez této techniky v budoucnosti nebude zcela plnohodnotná, podobně jako kdysi nebyla plnohodnotná armáda, která neměla tanky. Vím, že to znamená překročení hranic od konvenční techniky směrem k bojové technice jednadvacátého století, ale byl bych velmi rád, kdyby armáda měla odvahu vykročit v oblasti akvizic právě touto cestou.Závěrem mi dovolte, abych vám všem popřál mnoho úspěchů ve vaší práci. Vaše profese je zásadně odlišná od většiny profesí v naší společnosti, a to tím, že jste ochotni v případě potřeby nasadit i svůj život pro obranu naší země a pro bezpečnost našich občanů. A za to bych vám chtěl ze srdce poděkovat.Děkuji za vaši pozornost.   
2016-01-29;http://www.zemanmilos.cz/cz/clanky/projev-prezidenta-republiky-pri-setkani-s-tiskem-u-prilezitosti-navstevy-srbskeho-prezidenta-v-cr-294431.htm;Projev prezidenta republiky při setkání s tiskem u příležitosti návštěvy srbského prezidenta v ČR; Dámy a pánové,  jsem velmi rád, že jsem pana prezidenta Nikoliće mohl přivítat v Praze a oplatit mu tak svoji návštěvu Srbska.   Naše diskuze byla, jako vždy, velmi přátelská, a dotkla se jak otázek bilaterární spolupráce, tak mezinárodní situace. Kromě již podepsané dohody o spolupráci v oblasti školství, kultury a sportu, probíhají intenzivní jednání o ekonomické spolupráci, například o investicích v oblasti energetiky nebo dopravní infrastruktury, ale také jednání o spolupráci vojenské a policejní, protože, jak víte, v tom se oba shodujeme, nelze vyloučit riziko, že se obnoví balkánská migrační trasa, a v takovém případě Česká republika velmi ráda pomůže v této oblasti srbské straně, protože máme společný zájem na ochraně evropských hranic.   Plně podporujeme členství Srbska v Evropské unii. Jsem rád, že od roku 2009 má Srbsko bezvízový styk se zeměmi Evropské unie. Věřím, že jednání budou úspěšně pokračovat a plně chápeme pozici Srbska, které se snaží udržovat přátelské vztahy se všemi velkými zeměmi a neuchyluje se k nejrůznějším sankčním mechanizmům, třebaže mu to někdy činí potíže.   Pane prezidente, chtěl bych říci, že v tom tak trochu navazujete na Charlese de Gaullea  který měl rovněž politiku všech azimutů. A myslím si, že taková politika má zejména dnes po amerických prezidentských volbách daleko větší šanci na úspěch, než měla dosud, takže хвала  a добродошао.  Miloš Zeman, prezident republiky, Pražský hrad, 29. listopadu 2016 
2016-01-25;http://www.zemanmilos.cz/cz/clanky/projev-prezidenta-republiky-pri-zaverecne-tiskove-konferenci-v-usteckem-kraji-680164.htm;Projev prezidenta republiky při závěrečné tiskové konferenci v Ústeckém kraji; Vážený pane hejtmane, dámy a pánové,  především bych chtěl konstatovat, v návaznosti na ukázaný terč, že mám na sobě bojovou kravatu a to z toho důvodu, že jsem dnes navštívil jednotku rychlého nasazení, a protože si vážím našich vojáků, vzal jsem si na jejich počest tuto kravatu v maskovacích barvách.  Vážený pane hejtmane, chtěl bych Vám poděkovat jednak jako obvykle za skvělou organizaci mé návštěvy Ústeckého kraje, ale samozřejmě také bych Vám chtěl blahopřát ke znovuzvolení hejtmanem Ústeckého kraje, myslím si, že si to zasloužíte.  Pan hejtman už řekl základní rysy mé návštěvy. Kdybych měl hledat nějakého společného jmenovatele, tak bych řekl, že stále ještě velká část Ústeckého kraje trpí nadprůměrně vysokou měrou nezaměstnanosti. Řešením tohoto problému je samozřejmě jednak vytváření nových pracovních míst, proto jsem velice uvítal rozhodnutí papírenského gigantu ve Štětí zdvojnásobit investicemi do technologie svoji výrobu a současně směrovat tyto investice tak, aby byl odstraněn nepříjemný zápach, který trápí obyvatele Štětí. Ve Štětí má také vyrůst obrovská pila za dvě miliardy korun, a já to vítám především proto, protože mě mrzí, že dochází velmi často k vývozu surového, tedy nezpracovaného dřeva.  Je ale pravda, že míra nezaměstnanosti je spoluurčena i tím, že existují lidé, kteří prostě nechtějí pracovat, kteří odmítají nabízenou práci, a já velmi vítám nedávno přijatý zákon, který jsem s radostí podepsal, a který redukuje sociální dávky směrem nikoli k životnímu, ale existenčnímu minimu, jež jak jistě víte, činí dva tisíce dvě stě korun měsíčně. Myslím si, že právě tento ekonomický tlak může alespoň část dobrovolně dlouhodobě nezaměstnaných přinutit pracovat, a chtěl bych v této souvislosti připomenout, že u nás je poptávka ne jenom po kvalifikované, ale i po nekvalifikované pracovní síle, to znamená například po pomocných dělnících, a právě lidé tohoto typu by mohli být takovými pomocnými a dalšími dělníky.  Ocenil jsem krásu města Krupky. Řekl jsem panu hejtmanovi, že mě má kontrolovat, zda budu chválit další města, která navštívím. A opravdu Krupka byla jediná. Neocenil jsem krásu ústeckých předměstí, ale pevně věřím, že i Ústí jednou zkrásní. Shodujeme se s panem hejtmanem, že to tam pořád vypadá jako po bombardování, jako na konci druhé světové války, a berte prosím tyto kritické poznámky jako snahu upozornit na tento problém a doufejme, že s tím jak primátor tak vedení města Ústí budou něco konkrétního dělat.  A závěrem bych, stejně jako pan hejtman, chtěl velice poděkovat všem občanům, kteří i přes ne zcela příznivé počasí ve velmi vysokém počtu navštěvovali naše setkání. Stejně tak bych chtěl poděkovat i krajskému zastupitelstvu a komunálním zastupitelstvům. Jsem se svojí návštěvou velice spokojen a doufám, že s ní jsou spokojeni i lidé, s nimiž jsem se tyto tři dny setkával.  Miloš Zeman, prezident republiky, Libochovice, 25. listopadu 2016 
2016-01-23;http://www.zemanmilos.cz/cz/clanky/projev-prezidenta-republiky-pri-setkani-se-cleny-zastupitelstva-usteckeho-kraje-za-ucasti-starostu-mest-a-obci-s-rozsirenou-pusobnosti-a-vedoucich-odboru-krajskeho-uradu-190750.htm;Projev prezidenta republiky při setkání se členy Zastupitelstva Ústeckého kraje za účasti starostů měst a obcí s rozšířenou působností a vedoucích odborů Krajského úřadu;" Milý Oldřichu, dámy a pánové,  dovolte mi, abych nově zvolenému panu hejtmanovi úvodem blahopřál k jeho zvolení a dovolte mi, abych stejně tak srdečně blahopřál i všem členům zastupitelstva bez ohledu na to, zda jsou v koalici nebo v opozici. Když jsem byl nedávno v Riu, říkal jsem olympionikům, zvítězili jste už tím, že jste tady, a v podstatě každý, kdo byl zvolen do zastupitelstva, zvítězil.   Samozřejmě, že prezident republiky by se neměl vměšovat do povolebních vyjednávání, proto bych jako starý politický matador pouze obecně připomněl jedno pravidlo, že při sestavování koalic, ať už na úrovni komunální, regionální nebo parlamentní, potřebujete získat dvojí přízeň. V první fázi potřebujete získat přízeň voliče, v druhé fázi potřebujete získat přízeň koaličních partnerů a to se někdy podaří a někdy nepodaří. Jediná cesta, jak se vyhnout druhé fázi je, zvítězit s padesáti jedna procenty. Tolik poznámka k volební struktuře, a teď už mně dovolte, abych vám řekl, že tady budu znovu brzo, 17. prosince, kdy jsem přijal pozvání ministra dopravy a zúčastním se otevření dálnice D8.  Když jsem byl premiér, tak jsem otevíral šestnácti kilometrový úsek z Roudnice nad Labem do Lovosic a říkal jsem si, teď už zbývá jenom malý kousek a brzo to bude hotovo. Uplynulo šestnáct let a díky aktivitám spolků, kterým někdo říká ekoteroristé, já jim říkám zelení fanatici, protože ekologové alespoň vědí, co je to biomasa, takže díky aktivitám zelených fanatiků se dokončení této dálnice přes České středohoří neustále prodlužovalo a nevadilo, že kamiony čoudí na tamních serpentinách desetkrát víc, než by čoudily na dálnici.  Ale problém „déosmičky"" není samozřejmě jediný problém Ústeckého kraje. Všichni víme, že například o plavebním stupni Děčín se diskutuje dvacet sedm let, dvacet sedm let. Takže vám slibuji, že podobně jako jsem týral ministra dopravy s dostavbou D8, tak se nyní s pomocí dalších zaměřím na podporu toho, aby tento plavební stupeň byl konečně dokončen. Ti, kdo prohlašují, že to ohrožuje bobry, zapomínají, že bobr je v přírodě největší stavitel vodních děl, a my bychom se mu měli svým způsobem přizpůsobit.   Vítám, že v Ústeckém kraji poněkud klesla nezaměstnanost. Je v průměru pod osmi procenty. Vítám, že vzrostla průměrná reálná mzda o čtyři procenta, což je do jisté míry pokrok a slibuji, že jak už řekl pan hejtman, v rámci svých kompetencí se budu snažit Ústeckému kraji alespoň trochu pomáhat, abych vám byl užitečný.  To je vše. Děkuji vám za vaši pozornost.  Miloš Zeman, prezident republiky, Ústí nad Labem, 23. listopadu 2016 "
2016-01-16;http://www.zemanmilos.cz/cz/clanky/projev-prezidenta-republiky-pri-prijeti-clenu-ceske-paralympijske-výpravy-z-ria-de-janeira-452146.htm;Projev prezidenta republiky při přijetí členů České paralympijské výpravy z Ria de Janeira; Vážená paní ministryně, dámy a pánové,  přijímám na Pražském hradě řadu delegací, ale přiznávám se, že nikoho nepřijímám s takovou úctou, jako vás. Má to velice prostý důvod. Každý z nás se může ocitnout v situaci, kdy kvůli dopravní nehodě nebo jinému úrazu se změní jeho život, a v takovém případě má dvě volby. Rezignaci nebo odvahu. Vy jste zvolili odvahu, a za to bych vám chtěl poděkovat, a za to vám patří moje úcta.  Samozřejmě, že úcta sama o sobě je málo, a proto bych vám chtěl v přítomnosti paní ministryně slíbit, jak jsem si přečetl rozhovor vašeho zlatého medailisty, že ji budu neustále přesvědčovat o tom, že by bylo dobré, abyste měli naprosto stejné podmínky, jako mají olympionici, už z toho prostého důvodu, že v poměru k početní výpravě olympioniků, jste získali více medailí, než oni.   Ještě jednou vám děkuji a vítám vás na Pražském hradě.      Miloš Zeman, prezident republiky, Pražský hrad, 16. listopadu 2016 
2016-01-16;http://www.zemanmilos.cz/cz/clanky/projev-prezidenta-republiky-pri-prijeti-velitelu-jednotek-aktivni-zalohy-acr-773311.htm;Projev prezidenta republiky při přijetí velitelů jednotek Aktivní zálohy AČR; Vážený pane náčelníku generálního štábu, vážení vojáci,vítám vás na Pražském hradě a chci vás ujistit, že jsem si velice pečlivě přečetl vaše povolání, a udělalo mi radost, když jsem tam viděl příslušníky nejrůznějších profesí, protože vy jste sůl země, protože jste lidé, kteří jsou ochotni pomáhat své vlasti. A přiznejme si poctivě, že takových lidí je málo. Zatím se ještě většina domnívá, že naši zemi není potřeba chránit, protože není před kým. A to je hluboký omyl. Víte, že od jihu nám hrozí islámský terorismus, víte, že tento terorismus například ve Francii, v Belgii anebo v Německu už mnohokrát zaútočil se stovkami nevinných civilních obětí. Je naivní se domnívat, že se totéž nemůže stát i v České republice.Vážím si těch našich vojáků, kteří bojují proti teroristům například v Afghánistánu, v Mali a v dalších zemích, ale stejně tak si vážím vás. Úkolem záloh bude chránit civilní objekty, zejména místa, kde se soustřeďuje mnoho lidí, protože, jak víte, modus operandi teroristů spočívá právě v tom, aby zabili co nejvíce civilních obětí. Přeji, aby se k vám jako předvoji postupně připojovali i další a aby pochopili, že svoboda a bezpečnost země má svoji cenu a že se musí chránit.Ještě jednou vám děkuji, že jste byli jedni z prvních, a blahopřeji vám.  
2016-01-15;http://www.zemanmilos.cz/cz/clanky/projev-prezidenta-republiky-pri-„china-investment-forum-2016“-837082.htm;Projev prezidenta republiky při „China investment forum 2016“;" Vážená paní velvyslankyně, vážení čínští přátelé, vážení čeští přátelé, krátce řečeno vážení přátelé česko-čínské spolupráce,je velmi obtížné pro člověka, který mluví poslední, aby se vyhnul opakování toho, co již bylo řečeno před ním. Prostudoval jsem si velmi pozorně všechny konkrétní aktivity ať už v oblasti letecké dopravy, greenfieldů, akvizic, ale také sportovní a kulturní výměny, a přesto mi dovolte, abych se zaměřil na oblast, která je trochu univerzálnější. Je dobré si uvědomit, že Čínská lidová republika je dnes největší světovou ekonomikou, že o její přízeň se ucházejí na čínském trhu světové zahraniční firmy a že naši exportéři jsou samozřejmě vystaveni tvrdé konkurenci. A právě proto vítám, že řada našich firem, jako je třeba Škoda Auto nebo právě Home Credit, se dokáží na čínském trhu velmi dobře uplatnit.Druhá věc, kterou si musíme uvědomit, je, že Čína je například v sousedním Německu největší zahraniční investor. A já se ptám, je-li tomu tak v Německu, proč by tomu tak nebylo i u nás? A proto vítám postupně zesilující příliv čínského kapitálu ať už v jakékoli formě.Byl jsem v Číně dvakrát, takže proti Angele Merkelové, která tam byla osmkrát, ještě zaostávám, a budu se tam tedy muset ještě minimálně šestkrát podívat. Ale v každém případě, to, o čem chci mluvit v oné obecné rovině, je potenciál. My často posuzujeme naše ekonomické vztahy na základě aktuálního stavu. To je samozřejmě v pořádku. Ale ptejme se, jaké jsou možnosti, a jak tyto možnosti dokážeme efektivně využívat. A myslím si, že bychom měli uznat, že potenciál je obrovský, ale možností tohoto využití, přes obrovskou práci, která již byla vykonána, jsme dosáhli ještě relativně málo.Popírám názor, že vztahy mohou být rovnoprávné pouze mezi zeměmi zhruba stejné velikosti. Vztah mezi krtečkem a pandou, tedy „Jen-šu"" je samozřejmě vztahem mezi zvířaty různé velikosti, ale jak dokázal jeden z počinů naší kulturní spolupráce, padesáti dílný seriál, který se natočil, tak i různá velikost není překážkou přátelské spolupráce, která v tomto konkrétním případě přináší radost nejenom dospělým, ale i dětem obou národů.A chtěl bych proto, pokud mi číšník přinese číši vína, což se doufám za chviličku stane, připít na přátelství, které může existovat i v politice. A chtěl bych také připít na to, abychom na cestě prohlubování tohoto přátelství dokázali překonávat překážky. Překážky, které někdy vyplývají z neinformovanosti a jindy ze zlé vůle. Protože skutečné přátelství se projevuje právě společným překonáváním překážek. Na úspěch naší budoucí spolupráci.  "
2016-01-15;http://www.zemanmilos.cz/cz/clanky/projev-prezidenta-republiky-pri-dni-podnikatelu-cr.htm;Projev prezidenta republiky při Dni podnikatelů ČR; Dobrý den dámy a pánové,úvodem svého dvouhodinového projevu bych vás chtěl ve třech minutách seznámit se třemi úkoly, které podle mého názoru mají politici splnit, mají-li být prospěšní podnikatelům. První úkol je ekonomická diplomacie, která, jak víte, má dvě základní části, to znamená pomáhat našim exportérům při prosazování se na zahraničních trzích a zadruhé připravovat zahraniční investice.Druhý bod se týká pracovní síly, kde potřebujeme nové zákony zabraňující tomu, aby lidé pobírali sociální dávky, když mohou pracovat. Máme zde skoro čtyři sta tisíc nezaměstnaných, a velká část z nich pracovat může, ale nechce.A třetí a poslední bod je redukce některých zbytečných výdajů státního rozpočtu. Jednak pokud jde o příspěvky v hmotné nouzi, případně příspěvky a doplatky na bydlení, které jenom vedou k obchodu s chudobou a k ubytovnám, a pak, a tím bych skončil, a tady se možná dostaneme do sporu, je to ta největší kláda, a to je čtyřicet pět miliard ročně na takzvané obnovitelné zdroje, z toho dvacet pět miliard jenom v rezortu pana ministra Mládka. Chtěl bych připomenout, že zatímco tržní cena silové elektřiny je koruna za kilowatthodinu, a dotace na vodní elektrárny jsou poměrně mírné, to je dvě koruny na kilowatthodinu, o něco horší je to s větrníky a dotace na solární jsou patnáct korun za kilowatthodinu, a většinou končí v kapse solárních baronů. A já se snažím přesvědčit ty, kdo za to odpovídají, což není prezident republiky, aby si uvědomili, že vlečou kouli na noze, a že tato koule zatěžuje jak spotřebitele, tak zejména podnikatele. Snažme se, aby tyto tři úkoly politiků byly řádově plněny.Poslední poznámka, já mám hrozně rád bonmoty, přátelé, a ani dnes jednomu neuniknete. Není zcela vyloučeno, že se v budoucnosti stanu přítelem tří prezidentů, amerického, ruského a čínského, kdo to má?Děkuji vám za pozornost.  
2016-01-09;http://www.zemanmilos.cz/cz/clanky/projev-prezidenta-republiky-pri-setkani-s-predstaviteli-cechu-a-zastupci-hospodarske-komory-cr-343748.htm;Projev prezidenta republiky při setkání s představiteli cechů a zástupci Hospodářské komory ČR;" Vážený pane prezidente Hospodářské komory, vážených padesát sedm zástupců cechů,  dovolte mi, abych Vás přivítal na Pražském hradě, a řekl úvodem jenom několik málo slov. Vzpomínám si, jak jsem při diskuzi o struktuře našeho vzdělávání říkal, proč proboha máme učební obory s maturitou, když daleko důležitější a daleko úctyhodnější by byla mistrovská zkouška. A pan mistr to bylo v minulosti nějaké označení, označení plné úcty. A proto jsem velmi rád, že vás tady mohu přivítat, že vám mohu vyjádřit svoji úctu.   Řemeslo má zlaté dno. Zatímco ti, kdo se honosí maturitou, ale neumějí svoje řemeslo, jsou odsouzeni k tomu, aby skončili na úřadech práce. Jak říká slavný český film „Marečku, podejte mi pero."", každý skladník může číst Vergilia v originále.  Já vám přeji, aby vaše cechy prosperovaly, aby měly úctu občanů, a jestli si někdo bude chtít přečíst Vergilia v originále, já sám to neumím, takže já ho čtu v překladu, tak ať to udělá, ale ať je dobrý řemeslník, protože to je základ tohoto podnikání a země, která nemá dobrá řemesla a tedy ani dobré cechy, je odsouzena k tomu, aby byla ekonomicky neúspěšná.  Ještě jednou, vítejte na Pražském hradě.  Miloš Zeman, prezident republiky, Pražský hrad, 9. listopadu 2016 "
2016-01-02;http://www.zemanmilos.cz/cz/clanky/projev-prezidenta-republiky-pri-setkani-s-nove-zvolenými-zastupiteli-moravskoslezskeho-kraje-soucasnými-cleny-rady-kraje-a-starosty-obci-327349.htm;Projev prezidenta republiky při setkání s nově zvolenými zastupiteli Moravskoslezského kraje, současnými členy rady kraje a starosty obcí;"Vážený pane hejtmane, milý Mirku, vážení členové krajského zastupitelstva, dámy a pánové,nejsem v Moravskoslezském kraji poprvé, jak víte, jsem tady již počtvrté jako prezident a před tím jsem známým volebním autobusem Zemák v letech ´96 a ´98 projel snad každou obec v tomto kraji a stále na to s radostí vzpomínám. Dovolte mi, abych úvodem jednak blahopřál nově zvoleným zastupitelům, lhostejno zda budou v krajské vládě nebo v opozici. Když jsem byl v Riu, a mluvil jsem s našimi olympioniky, tak jsem jim říkal, vyhráli jste už tím, že tady jste. A totéž platí i pro nově zvolené zastupitele. Chtěl bych samozřejmě poděkovat odstupující krajské vládě a popřát vládě nové, aby se jí dařilo.    Začnu jednou anekdotou: „Přichází host a hostitel mu říká, přijdeš k brance a zazvoníš čelem. A host se ptá, proč čelem? A hostitel odpovídá, přece nepřijdeš s prázdnýma rukama."" Takže i když prezident nemá ty kompetence, které má například premiér, přece jenom je jeho povinností snažit se, aby když přichází do Moravskoslezského kraje, řekl, v čem on sám vidí své možnosti tomuto kraji pomoci. Ty možnosti bych zmínil tři.Začnu tou nejkonkrétnější, právě dnes jsem byl informován, že společnost TSS, které má zhruba třináct set zaměstnanců, bude s osmdesáti procent vlastněna jednou z čínských společností, a tím narážím na téma, které lomcuje Prahou. Praha se halí do tibetských vlajek, alespoň část Prahy, ale tady na Ostravsku potřebujeme kapitálový vstup, potřebujeme rozšíření výroby a zachování dosavadních pracovních míst. A to je podle mého mínění důležitější, než tibetské vlajky. Vy jistě víte, že největším zahraničním investorem v Německu je právě Čína, a já nevidím důvod, proč by v budoucnosti tomu tak nemohlo být i u nás.Druhá věc, která je zatím v jednání, je pomoct některým dalším podnikům, které narážejí na odbytové potíže a každý rozumný politik by se měl snažit jednak podporovat naše exportéry a jednak přitahovat zahraniční investice. A třetí věc je teprve na počátku, ale dovolte mi, abych ji rovněž zmínil. Po jednání s polskou vládou se připravuje splavnění Odry a v této souvislosti i vybudování prvního úseku vodního koridoru Koźle-Ostrava-Mošnov. Myslím si, že i když je to dlouhodobá záležitost, jsem rád, že tuto myšlenku na jednání tripartity podpořili jak zaměstnavatelé, tak odbory, ale i Hospodářská komora a věřím, že i zde by se našly, byť v dlouhodobém horizontu, i některé nové pracovní příležitosti.Dámy a pánové, anekdotou jsem začal, anekdotou skončím, protože i politika se má dělat s úsměvem a ne zamračeně. A je to poselství pro každého nově zvoleného politika bez ohledu na to, jestli je to úroveň krajská nebo celostátní, a bez ohledu na to, pro jakou zemi platí. Nastupuje nový premiér a odcházející premiér mu předává tři obálky a říká mu: „Až bude krize, otevírej postupně tyto tři obálky."" Tak přijde krize, nový premiér otevírá první obálku a tam je napsáno: „Sveď všechno na mě."" Tak nový premiér to tak udělá, všichni přede mnou byli úplně špatn, a já teď musím napravovat jejich chyby. Nějakou dobu mu to vydrží. Přichází druhá krize, a premiér otevírá druhou obálku, tam je napsáno: „Vyhoď polovinu vlády."" No tak premiér vyhodí polovinu vlády a život jde dál. A přichází třetí krize. Premiér pln naděje otevírá třetí obálku a tam je napsáno: „Připrav tři obálky.""Děkuji vám za vaši pozornost.         "
2016-01-28;http://www.zemanmilos.cz/cz/clanky/projev-prezidenta-republiky-pri-jmenovani-nových-generalu-99964.htm;Projev prezidenta republiky při jmenování nových generálů; Vážený pane předsedo Senátu, vážený pane předsedo Poslanecké sněmovny, vážený pane ministře obrany a vážený pane ministře vnitra, jakož i neméně vážený pane policejní prezidente, dámy a pánové, páni generálové,především bych vám chtěl ještě jednou blahopřát. Zadruhé bych vám chtěl říci, že jsem si velmi podrobně prostudoval všechny vaše životopisy, a ocenil jsem v nich, že jste zpravidla začínali ne-li přímo od píky, tak tedy minimálně z nižších služebních pozic, a postupně jste se propracovávali na pozice vyšší. To z těchto životopisů naprosto jasně vyplývá, a já jsem rád, že se tomu tak stalo, protože jak v politické, tak ale i v hospodářské sféře existuje termín, kterému se říká výsadkář, a to není příslušník výsadkového vojska, prosím pěkně, to je člověk, který je do nějaké organizace dosazen ze shora, který v ní přistane, jako ten výsadkář, a snaží se tu organizaci změnit, což se mu většinou, bohužel, nepodaří, protože není dostatečně informován o jejím chodu. Takže, protože mám rád bonmoty, i když vím, že v armádě se bonmoty moc nenosí, tak mi dovolte skončit moje poděkování jedním bonmotem. Blahopřeji vám, že nejste výsadkáři. Děkuji vám za vaši pozornost.      
2016-01-28;http://www.zemanmilos.cz/cz/clanky/projev-prezidenta-republiky-pri-slavnostnim-ceremonialu-udileni-statnich-vyznamenani-ceske-republiky.htm;Projev prezidenta republiky při slavnostním ceremoniálu udílení státních vyznamenání České republiky;" Vážený pane prezidente Klausi, vážená paní Klausová, vážený pane předsedo Senátu, vážený pane předsedo Poslanecké sněmovny, vážený pane předsedo vlády, vážený pane předsedo Ústavního soudu, Excelence, dámy a pánové,setkáváme se jako každý rok, abychom při příležitosti státního svátku ocenili práci těch, kdo pomohli České republice a jejím občanům. Při takové příležitosti si vždy připomínám slova Johna Kennedyho: „Neptej se, co tvoje země může udělat pro tebe. Ptej se, co ty můžeš udělat pro svoji zemi."" A všichni dnes vyznamenaní své zemi různým způsobem a v různých profesích pomohli.Přesto ale existuje jakýsi společný jmenovatel skupiny vyznamenaných, který je spojuje. Minulý rok byla takovým společným jmenovatele statečnost a odvaha. Jistě si vzpomenete, jak jsme Medailí Za hrdinství ocenili čin šestnáctiletého chlapce Petra Vejvody, který svůj život obětoval, aby zachránil svoji spolužačku. Podobně dnes budeme oceňovat muže, který se dokázal postavit v Uherském Brodě teroristickému útoku.Ale když jsem přemýšlel nad společným jmenovatelem dnes vyznamenaných, našel jsem jiné téma. Tím tématem je tradice naší společnosti. Chcete-li poetičtější příklad, tak kořeny, protože společnost můžeme do jisté míry připodobnit ke stromu, kde hloubka jeho kořenů dává tomuto stromu životodárnou sílu a naopak strom, který má kořeny slabé nebo vyvrácené, může těžko odolávat vnějším tlakům. Připomínám slova Edvarda Beneše, který po mnichovské zradě použil obdobnou analogii, když řekl: „Koruna našeho stromu je poněkud osekána, ale sestoupíme-li ke kořenům, strom opět po čase vyraší novými ratolestmi.""Dovolte mi, abych se pokusil o jakési etapy české státnosti, nebo v minulosti československé státnosti, právě na příkladu dnes vyznamenaných. Začnu legionáři. Jsem velmi rád, že mohu odevzdat státní vyznamenání předsedovi Obce legionářské, třebaže je to samozřejmě již příslušník nové generace legionářů. Generace, která bojovala v zahraničních misích proti vnějšímu nepříteli, proti mezinárodnímu islámskému terorismu.A dovolte mi, abych v této souvislosti připomněl, že to byly právě Československé legie, které bojovaly ve Francii, v Itálii a zejména v Rusku, kde dokonce na konci první světové války ovládaly Transsibiřskou magistrálu. Připomínám to proto, protože Masaryk v Hovorech s Karlem Čapkem připomíná, že právě tyto naše legie v Rusku byly silným argumentem pro uznání nezávislosti Československa. Nezapomeňte, prosím, že původních čtrnáct bodů Woodrowa Wilsona předpokládalo pouze autonomii našich zemí v rámci Rakousko-uherské říše a tento posun do značné míry způsobily, spíše než krásná slova, právě naše legie. Takže z toho vyplývá závěr, že nezávislost a svoboda se vytvářejí a udržují také ozbrojenou silou.Druhý, či spíše druhá z vyznamenaných zase navazuje na jiný kořen a jinou tradici naší státnosti, a to na sokolské hnutí. Jsem rád, že mohu předat vyznamenání představitelce sokolského hnutí, která se významnou měrou podílela na obnově sokolského hnutí u nás. Sokolové již před první světovou válkou tvořili páteř českých společenských organizací, které pomáhaly k národnímu sebeuvědomění a jejich význam se objevil i v roce 1919, kdy se zbraní v ruce bránili vznikající Československo před maďarskou invazí na Slovensku. Během první republiky pak sokolové nesmírnou měrou přispěli k národní hrdosti, například formou všesokolských sletů.Nyní mně dovolte, abych přešel ke třetí tradici a tou je tradice boje proti nacismu. Dnes vyznamenávám nejvyšším vojenským řádem, Řádem Bílého lva, I. třídy veterána druhé světové války, který je žijícím účastníkem paradesantního výsadku Platinum v Protektorátě a já obdivuji, že v devadesáti čtyřech letech je stále pln zdraví a životní svěžesti. Pane generále, blahopřeji Vám.A samozřejmě, že stejně tak jsou vyznamenáni i další, bohužel už in memoriam, kteří bojovali například v britském letectvu Royal Air Force a jeden z nich se dokonce stal maršálem britského letectva.Pominu teď období, kde jsem formou vyznamenání panu faráři Toufarovi, ale také poslednímu politickému vězni Pavlu Wonkovi, věnoval pozornost v minulosti. Temné období komunistické totality. A zmíním pouze jednoho vyznamenaného, který byl v roce 1968 filozofickým představitelem obrodného reformního procesu Pražského jara, filosofa Karla Kosíka. Mnozí z nás jsme četli jeho skvělou knihu Dialektika konkrétního a Karel Kosík je reprezentantem těch, kdo dokázali spojit osud intelektuála s osudem politika.Přejdu nyní k roku 1989. Někdy se říká, že revoluce požírá své děti. Je to ještě horší, revoluce na některé své děti prostě zapomíná. A právě proto je mi ctí předat in memoriam vyznamenání Valtrovi Komárkovi, jedné z tváří listopadové revoluce a především nesmírně laskavému, tolerantnímu a moudrému člověku. Byl jsem u něho v nemocnici, když umíral a uvědomil jsem si, jak výrazná osobnost v něm odchází. Nebyl jsem sám, oproti různým fámám, pracovníkem předrevolučního Prognostického ústavu, ale Valtr Komárek v této organizaci dokázal vytvořit tolerantní prostředí jak pro zastánce levicových, tak pravicových názorů. Příkladmo pro Miloslava Ransdorfa i pro zde přítomného Václava Klause. Tolerance a smysl pro humor, jakož i laskavost, nejsou politikům příliš vlastní, a o to více bychom si jich měli vážit.A nyní mi dovolte, abych zmínil tradici, která je vlastně nejhlubší a nejdelší, Jak Masaryk říkával, sub specie aeternitatis, z hlediska věčnosti, a je to tradice křesťanství a křesťanských hodnot. Tradice, která spojuje evropské národy, a která je tedy vlastní i českému národu. Moji předchůdci vyznamenávali české kardinály. Jsem rád, že v této tradici mohu pokračovat a že dnes mohu odevzdat nejvyšší státní vyznamenání arcibiskupovi pražskému a primasi českému. Dovolte mi v této souvislosti jen jednu poznámku, protože jak jste si zajisté všimli, ve svém projevu se často vracím k Masarykovi jako k inspiraci našich dějin. I velký politik se někdy může mýlit. Vzpomeňte na polemiku Tomáše Masaryka s Josefem Pekařem. Masaryk doufal, že se podaří vytvořit jakýsi oblouk mezi českobratrstvím a novou evangelickou církví založenou na ideji osobního Boha a Pekař ve své polemice s ním byl daleko blíže skutečnosti. Když jsem se nedávno setkal s papežem Františkem, řekl mi krásnou větu, církev je služba. A já bych si nesmírně přál, aby ve společnosti, kde je stále mnoho nemocných, mnoho trpících a mnoho umírajících, aby v této společnosti byla i církev takovou významnou službou úzce spolupracující se státem. Blížím se k závěru, protože předposlední tradicí je naopak malý a slabý kořínek, který vlastně vzniknul v roce 2004 naším vstupem do Evropské unie, ale který v této společnosti se pomalu zapouští. A zde bych chtěl za spolupráci při tomto vstupu velmi poděkovat bývalému evropskému komisaři Günteru Verheugenovi, který odvedl obrovskou práci pro Českou republiku, nehledě na jeho pomoc při řešení rakousko-českého konfliktu ohledně nukleární energetiky. Lieber Günter, lieber Freund, herzlich willkommen in Prag und mein herzlichsten Dank für Ihre Mitarbeit und Ihre Freundschaft.Pokud jde o Evropskou unii, narážíme na kontrapozici snu a skutečnosti. Evropský sen, tak jak byl předveden například Jeanem Monnetem nebo Jacquesem Delorsem, je hoden pozornosti. Je to sen Evropy zahrnující nezávislé, suverénní, národní státy, které hledají svoje společné zájmy například v oblasti zahraniční nebo obranné politiky. Není to sen přebyrokratizované Evropské unie. Není to sen Evropské unie, která svým demokratickým deficitem je stále více a více vzdalována občanům. A já pevně věřím, že někdo v nové generaci evropských i naších politiků myšlenku tohoto velkého snu zdvihne a oprostí ji od chyb, které se v budování Evropské unie v minulosti odehrály.A nyní už se blížím k závěru. Tímto závěrem je tradice, o které se téměř nemluví. Je to tradice baťovského podnikání. Politici se mě často ptají, proč uděluji tak často vyznamenání úspěšným podnikatelům. A já to dělám právě proto, protože základem našeho hospodářského růstu je práce těchto podnikatelů. Nikoli práce tunelářů. Jeden z vyznamenaných vybudoval svoji rodinnou firmu z nuly a nyní má pět tisíc pět set zaměstnanců. Jaký je to kontrast proti firmě, která zkrachovala s dvanácti tisíci zaměstnanci, protože její tehdejší vlastník byl buď totálně neschopný, nebo naopak všehoschopný. Myslím si, že bych mohl pokračovat, zmínil bych například to, že Baťa nikdy nenazýval své zaměstnance zaměstnanci, ale vždy spolupracovníky. A to je také jeden z důvodů, proč jsem se rozhodl udělit státní vyznamenání i úspěšnému odborovému předákovi ve Škodě Auto Mladá Boleslav, který dokázal spolu s dalšími prosadit, že průměrná mzda v tomto podniku je čtyřicet tisíc korun měsíčně. Abych zchladil vaše případné nadšení, chtěl bych upozornit, že je to minimální mzda v sousedním Německu. Takže máme ještě co dohánět. Samozřejmě, že bych mohl probrat i další vyznamenané, a omlouvám se, že pro nedostatek času k tomu dojde až při předávání vyznamenání. Ale přesto bych rád závěrem řekl, že mezi nimi je rozličná struktura profesí. Někdo zpívá, někdo rodí děti, někdo hraje, někdo podniká, jak už jsem řekl. Máme tam tři vynikající diplomaty a málokdy se stává, že diplomati bývají oceňováni, že pane ministře zahraničí. Stejně tak tam máme snad poprvé dva úspěšné komunální politiky, starosty Plzně a Vsetína z první republiky. A tak bych mohl pokračovat dál a dál, ale to už by byl příliš dlouhý výčet. Na závěr, protože jsem zmínil Tomáše Baťu, mi dovolte, abych vám ocitoval jedno jeho heslo, které se příliš často necituje, neboť je velmi kruté a někteří by řekli, až urážlivé. To heslo zní, neříkej, že to nejde, řekni, že to neumíš. A já bych chtěl poděkovat všem dnes vyznamenaným, že svým životem prokázali, že to umějí. Děkuji vám za vaši pozornost.  "
2016-01-20;http://www.zemanmilos.cz/cz/clanky/projev-prezidenta-republiky-pri-setkani-se-cleny-rady-senioru-ceske-republiky-855511.htm;Projev prezidenta republiky při setkání se členy Rady seniorů České republiky; Vážení a milí přátelé,dovolte mi, aby senior pozdravil seniory. Jsem velice rád, že se opět setkáváme a vzpomínám si, že minule, když jsme diskutovali o postavení seniorů v České republice nebo v české společnosti, tehdy jsme mluvili především o valorizaci důchodů. Oběma nám bylo líto, že v minulém roce byla tato valorizace žalostných čtyřicet pět korun a jsem rád, že došlo k některým nápravným opatřením, ale chtěl bych se soustředit spíše na to, co bude v roce příštím. Víte, že existuje zákon, podle kterého valorizace starobních penzí má být třetinou růstu průměrné mzdy, a to odhlížím od inflace, která je u nás, zaplať Pán Bůh, nízká.  Protože průměrná mzda v minulém roce vzrostla o tisíc korun, pak s časovým zpožděním jednoho roku by měla být valorizace minimálně tři sta korun měsíčně. A když tak poslouchám vyjádření jednotlivých ministrů, jak se o to zasloužili, tak s úsměvem říkám, nezasloužili jste se o to. Zasloužil se o to zákon, a zasloužil se o to fakt, že konečně u nás průměrné mzdy začaly růst. A víte proč? No protože je nedostatek pracovních sil a zaměstnavatelé, ač neradi, musí zvyšovat mzdy.   Mimochodem minulý rok, jestli si na to vzpomínáte, jsme mluvili také o tom, že existují dvě skupiny názorů. První, ke které se přikláním i já, že valorizace by měla být stejnou částkou pro všechny. A druhý názor, který je ovšem menšinový, protože i ve vašem svazu jsou důchodci s vysokými důchody, pane Pernesi. No já vlastně jo, já mám důchod teď po všech valorizacích čtrnáct a půl tisíce, takže já patřím do té druhé skupiny, ale přesto jsem pro tu první. To znamená, aby to bylo stejnou částkou a nikoli procentní sazbou, protože ta jenom zvětšuje ty rozdíly mezi starodůchodci a novodůchodci.  Poslední poznámka, těším se, že při našem setkání budeme také diskutovat, ne jenom o penězích, ale o sociálním postavení důchodců. Víte, že podporuji sociální služby, kde jsou mimochodem neuvěřitelně nízké mzdy, čtrnáct patnáct tisíc hrubého, že podporuji výstavbu hospiců pro poslední dny a týdny našeho života, a že se kromě toho domnívám, že na rozdíl od tvrzení mladých ekonomů, podle nichž lidi nad padesát let téměř nepotřebujeme, já naproti tomu tvrdím, že právě lidé nad padesát let mají nastřádané životní zkušenosti, a pokud je zrovna nikdo nenutí běhat dálkový běh, kde uznávám, že ti mladí lidé by asi dopadli lépe, tak právě oni by měli být preferováni zaměstnavateli oproti lidem, kteří žádné zkušenosti nemají a někdy, jak mně zaměstnavatelé sami říkají, když absolvují školu, tak je ještě musí doučovat.  Takže vítejte na Pražském hradě a těším se na naše setkání.  Miloš Zeman, prezident republiky, Pražský hrad, 20. října 2016 
2016-01-20;http://www.zemanmilos.cz/cz/clanky/projev-prezidenta-republiky-pri-setkani-se-cleny-rady-senioru-ceske-republiky-648431.htm;Projev prezidenta republiky při setkání se členy Rady seniorů České republiky;Vážení a milí přátelé, dovolte mi, aby senior pozdravil seniory. Jsem velice rád, že se opět setkáváme, a vzpomínám si, že minule, když jsme diskutovali o postavení seniorů v České republice nebo v české společnosti, tehdy jsme mluvili především o valorizaci důchodů. Oběma nám bylo líto, že v minulém roce byla tato valorizace žalostných čtyřicet pět korun, a jsem rád, že došlo k některým nápravným opatřením, ale chtěl bych se soustředit spíše na to, co bude v roce příštím. Víte, že existuje zákon, podle kterého valorizace starobních penzí má být třetinou růstu průměrné mzdy, a to odhlížím od inflace, která je u nás, zaplať Pán Bůh, nízká.Protože průměrná mzda v minulém roce vzrostla o tisíc korun, pak s časovým zpožděním jednoho roku by měla být valorizace minimálně tři sta korun měsíčně. A když tak poslouchám vyjádření jednotlivých ministrů, jak se o to zasloužili, tak s úsměvem říkám, nezasloužili jste se o to. Zasloužil se o to zákon a zasloužil se o to fakt, že konečně u nás průměrné mzdy začaly růst. A víte proč? Protože je nedostatek pracovních sil a zaměstnavatelé, ač neradi, musí zvyšovat mzdy. Mimochodem, minulý rok, jestli si na to vzpomínáte, jsme mluvili také o tom, že existují dvě skupiny názorů. První, ke které se přikláním i já, že valorizace by měla být stejnou částkou pro všechny. A druhý názor, který je ovšem menšinový. Protože i ve vašem svazu jsou důchodci s vysokými důchody, pane Pernesi, já vlastně mám důchod teď po všech valorizacích čtrnáct a půl tisíce, takže já patřím do té druhé skupiny, ale přesto jsem pro tu první, to znamená, aby to bylo stejnou částkou, a nikoli procentní sazbou, protože ta jenom zvětšuje ty rozdíly mezi starodůchodci a novodůchodci.A poslední poznámka, těším se, že při našem setkání budeme také diskutovat, ne jenom o penězích, ale o sociálním postavení důchodců. Víte, že podporuji sociální služby, kde jsou mimochodem neuvěřitelně nízké mzdy, čtrnáct, patnáct tisíc hrubého, že podporuji výstavbu hospiců pro poslední dny a týdny našeho života a že se kromě toho domnívám, že na rozdíl od tvrzení mladých ekonomů, podle nichž lidi nad padesát let téměř nepotřebujeme, já naproti tomu tvrdím, že právě lidé nad padesát let mají nastřádané životní zkušenosti, a pokud je zrovna nikdo nenutí běhat dálkový běh, kde uznávám, že ti mladí lidé by asi dopadli lépe, tak právě oni by měli být preferování zaměstnavateli oproti lidem, kteří žádné zkušenosti nemají, a někdy, jak mně zaměstnavatelé sami říkají, když absolvují školu, tak je ještě musí doučovat.Takže vítejte na Pražském hradě a těším se na naše setkání. 
2016-01-15;http://www.zemanmilos.cz/cz/clanky/projev-prezidenta-republiky-pri-tiskove-konferenci-k-summitu-v4-v-polsku-734938.htm;Projev prezidenta republiky při tiskové konferenci k Summitu V4 v Polsku; Dámy a pánové,úvodem bych velmi rád poděkoval panu prezidentu Dudovi za pohostinství a za vytvoření velmi přátelské a dělné atmosféry během celého našeho jednání. Rád bych se vyjádřil k těm třem tématům, která byla osou našeho jednání, a začal bych právě tématem, které navrhl pan prezident Duda, to znamená problém mladé generace. Samozřejmě, že kdybychom se omezili na fráze typu musíme mladé generaci pomáhat, tak neřekneme téměř nic. Řekneme-li konkrétní náměty, které si vzájemně vyměníme, tak tím minimálně inspirujeme naše vlády, aby se těmito náměty zabývaly. Z mé strany je docela důležitá otázka toho, čemu se říká working holidays, tedy možnosti mladé generace pracovat v cizích zemích, poznávat je, něco si vydělat, zdokonalit si jazyk. Česká republika má například takovou smlouvu s Novým Zélandem, a my se snažíme rozšířit tyto smlouvy i na další země. Dalším tématem je rozšíření možností stipendií, což má podobnou funkci jako working holidays, a konečně třetím a posledním tématem, které jsem zmínil, je otázka dobrovolníků. Já se přiznávám, že z mé strany mluví tak trochu nostalgie, protože když jsem byl mladý muž, tak jsem zažíval Kennedyho Peace Corps, tedy mírové sbory, a myslím si, že myšlenka dobrovolnictví zdaleka není mrtvá a že právě mladou generaci může vtáhnout do světového dění a do aktivní humanitární účasti. Tolik k prvnímu bodu našeho jednání. Druhý bod byl vyjádřením společného názoru, že Visegrádská skupina plní své poslání uvnitř Evropské unie, a troufám si dokonce tvrdit, že se osvědčila i ve sporu, který nedávno vzniknul kolem přerozdělovacích kvót migrantů. Všichni prezidenti, ale také nedávno všichni premiéři Visegrádské čtyřky, jak dobře víte, vyjádřili odmítnutí těchto kvót či relokačních mechanismů, a jsem velice rád, že náš postoj se osvědčil a že ho nyní přejímají i další země, protože o kvótách se už téměř vůbec nemluví, anebo se považují za prázdné téma. Tím jsme prokázali, že můžeme Evropskou unii inspirovat, do jisté míry i trochu korigovat a že samozřejmě podporujeme myšlenku takové Evropské unie, která bude blíže občanům, bude méně byrokratická a nebude někdy kontraproduktivní, protože například brexit byl do jisté míry způsoben i nefunkčností Evropské unie a nedostatkem silného vedení. A samozřejmě, že odmítám takové výpady vůči členům Visegrádu, jako je například názor lucemburského ministra zahraničí, že by Maďarsko mělo být vyloučeno z Evropské unie, je to projev určité arogance, který by si žádný ministr neměl dovolit.A závěrečná poznámka už bude jenom velice stručná. Samozřejmě, že naše země mají společné zájmy v otázce energetické politiky. Já sám jsem zdůrazňoval zájem České republiky na plynovodu Stork II, což je propojení mezi Polskem a Českou republikou. Pan komisař Šefčovič může potvrdit, že tam vznikly určité zmatky, a teď nechci hodnotit ze které strany, takže nejdříve jsme podali žádost o dotaci z Evropské unie, pak tato žádost byla stažena, nyní se podává nová žádost, takže vypadá to tak trochu jako v Kocourkově, ale konec dobrý, všechno dobré, a já věřím, že Stork II bude úspěšně realizován v zájmu diverzifikace naší energetické politiky a lepšího propojení energetických soustav. Chtěl bych vyjádřit i vděčnost panu prezidentu Dudovi, že podporuje můj sen, který se jmenuje kanál Dunaj-Odra, a protože kanál Dunaj-Odra nelze vybudovat bez splavnění Odry, vítám usnesení polské vlády v tomto směru, a věřím, že teď už dojde k výstavbě první části, konkrétně Koźle-Ostrava-Mošnov v délce padesáti tří kilometrů, protože na české i polské straně tuto stavbu podporují vlastně všichni relevantní činitelé, ať jde o zaměstnavatele, odbory, hospodářskou komoru, ministerstvo průmyslu a tak dál.Končím tím, že až na nás přijde řada, pokusíme se pro kolegy prezidenty vytvořit stejně přátelskou a přívětivou atmosféru, jako se to podařilo panu prezidentu Dudovi, jemuž ještě jednou děkuji.  
2016-01-04;http://www.zemanmilos.cz/cz/clanky/projev-prezidenta-republiky-pri-setkani-se-studenty-univerzity-tomase-bati-ve-zline-861901.htm;Projev prezidenta republiky při setkání se studenty Univerzity Tomáše Bati ve Zlíně;Dobrý den,  jeden můj známý říká, že řeči mají být krátké a klobásy dlouhé a Vy jste překonal rekord v krátkosti svého projevu.  Kéž by všichni politici, a to včetně mě, byli tak struční a tak obsažní jako Vy.  Dámy a pánové,  bylo mi předepsáno téma brexitu a až skončím, pokusím se být rovněž stručný, aby bylo víc času na naši diskuzi. Nebudu se samozřejmě bránit ani jakýmkoli dalším tématům, která ve svých příspěvcích navrhnete.  Nicméně začal bych poněkud zdaleka. Vy samozřejmě znáte krásný a matoucí termín win-win strategy. To je termín, který předstírá, že vyhrávají obě strany. Někdy je to dokonce i pravda. Pak je termín, kterému se říká zero game, tedy hra s nulovým součtem, kdy jedna strana vyhraje a druhá strana prohraje. To už je častější než ten win-win. Ale pak je málo používaný, ale v praxi velmi frekventovaný termín a to je lose-lose strategy. Strategie, kde úspěšně prohrávají obě strany. A tím se dostávám k tématu brexitu, protože jsem přesvědčen, že brexit je prohrou pro obě strany. To znamená jak pro Evropskou unii, tak i pro Velkou Británii. Proč je prohrou pro Evropskou unii? Z čistě ekonomického hlediska, protože Británie je, nebo spíše byla, čistým plátcem do rozpočtu Evropské unie, to znamená pokles příjmů tohoto rozpočtu zhruba o patnáct procent, což se samozřejmě logicky dotkne i budoucích evropských dotací pro Českou republiku. Ale samozřejmě se nejedná jenom o ekonomický přínos, jedná se i o to, že Evropská unie je postavená, jak víte, na čtyřech základních svobodách, a jestliže se jakákoli země izoluje, respektive aktivuje článek padesát smlouvy o Evropské unii a chce vystoupit, tak samozřejmě dochází k omezení svobody pohybu, svobody výměny kapitálu i výměny informací. Jinými slovy hrozí nebezpečí, že se mezi Británií, a jak Angličané s oblibou říkají, zbytkem kontinentu, otevře propast, propast nových celních bariér, preferenčních sazeb a podobně. Tedy to, co jsme doufali v rámci Evropské unie překonat. Mimo jiné pro Velkou Británii docela vážně hrozí, že se finanční centrum, které bylo soustředěno v londýnské City, přesune do Frankfurtu, kde sídlí jak víte Evropská centrální banka. A to samozřejmě pro Británii může znamenat ztráty, které budou vyšší, než je zisk, který vyplývá z toho, že čistý plátce, Velká Británie, udrží svůj příspěvek doma. Odhaduje se, že vystoupení Británie by mohlo znamenat minimálně pů procentní pokles hrubého domácího produktu této země právě díky tomu, že jakýkoli protekcionismus brzdí ekonomický růst. Ale závěrem bych se rád dotkl ještě politických souvislostí, a to proto, protože musíme uznat, že podstatný díl viny na brexitu má Evropská unie sama, a to malou kompetencí jejich vedoucích představitelů a tím, že bruselská byrokracie zaplavuje Evropskou unii nesmyslnými směrnicemi, které narušují princip subsidiarity a vyvolávají celkem pochopitelnou averzi, takže britská premiérka mohla říci v parafrázi na Komenského, že vláda věcí tvých se opět vrací do tvých rukou, ó Británie. To už Komenský neříkal. Čili že o Británii budou opět rozhodovat jí volené orgány.  Chtěl bych říci, že strach z migrace a to jednak z islámské, ale také z východoevropské, známý to problém polského instalatéra, také některé konzervativnější britské voliče přiměl k tomu, aby volili brexit, přičemž Evropská unie nesplnila svoji základní povinnost, to znamená, chránit své vnější hranice. Kdyby tuto povinnost splnila, a kdyby se migrační vlnu podařilo včas zastavit, nebo alespoň zmírnit, možná že by brexit neexistoval.  Když jsem nedávno krátce mluvil v New Yorku s britskou premiérkou, říkala mi, neodcházíme z Evropy, odcházíme z Evropské unie. Znělo to hezky, ale odchod z Evropské unie pro Velkou Británii de facto znamená odchod z Evropy. Může to být částečně nahrazeno tak zvanými specifickými vztahy se Spojenými státy americkými, ale Británie do Evropské unie patřila. Byly doby, kdy de Gaulle sabotoval Macmillanovo úsilí o vstup do Evropské unie, protože si vzpomínal na jisté problémy, které byly jenom s britsko-francouzským partnerstvím. Pak když tento veliký francouzský politik odešel, se atmosféra oteplila a Británie do Evropské unie vstoupila. Margaret Thatcherová se svojí pověstnou kabelkou, kterou neustále mávala, si vymohla tak zvaný rabat. To znamená, že britský příspěvek byl o něco snížen, ale stále ještě zůstával.  Poslední věc, kterou vám chci říci je, že hrozí reálné riziko rozpadu Velké Británie, pokud se Skotsko rozhodne, opakovat své referendum, a pokud toto referendum skončí vystoupením Skotska z britského souručenství. Mimochodem Skotové vedle Londýna a vedle Ulsteru byli ti, kdo hlasovali proti brexitu jak víte, a není vyloučeno, že by pak požádali o vstup do Evropské unie. Ale, abych teď mluvil jako ďáblův advokát, tak aby nějaká země byla přijata do Evropské unie, musí s tím souhlasit všechny členské státy. A jak víme, ve Španělsku je silné autonomní hnutí v Kastilsku, a možná právě proto by Španělé vetovali, aby nedocházelo k nežádoucím příkladům, vstup nezávislého Skotska do Evropské unie. Takže by to byla zase lose-lose strategy, vystoupím z jednoho souručenství, ale nedostanu se do druhého.  Asi jsem vás příliš tímto přehledem nepotěšil. Anglofilové se mohou domnívat, že Velká Británie nyní rozkvete, protože nebude zatížena evropskou byrokracií. Euroskeptici se mohou radovat, že nastává období rozpadu Evropské unie, protože zejména čistí plátci, jako je například Rakousko, budou následovat britského příkladu a nakonec v Evropské unii zůstanou pouze země, které se budou dožadovat dotací, aniž by bylo odkudkoliv je brát. Myslím si, že ani jeden z těchto názorů není pravdivý.  Několik facek, které v poslední době Evropská unie dostala, může být fackami výchovnými, může vést k tomu, že dojde k zásadní reformě orgánů Evropské unie, k překonání tak zvaného demokratického deficitu, který je dán například tím, že Evropský parlament je jediný parlament na světě, který nemá zákonodárnou iniciativu, že bruselská byrokracie, a s ní spojená Evropská komise, budou odkázány do patřičných mezí a nebudou nás zaplavovat směrnicemi, které jsou v kompetenci národních vlád a národních parlamentů. Latiníci měli jedno krásné přísloví Perdidistis utilitatem calamitatis, ztratili jste užitek pohromy. Nu a já bych nám všem popřál, aby užitek pohromy zvané brexit nebyl ztracen.  Děkuji za vaši pozornost.
2016-01-03;http://www.zemanmilos.cz/cz/clanky/projev-prezidenta-republiky-pri-snemu-svazu-prumyslu-a-dopravy-cr-116811.htm;Projev prezidenta republiky při sněmu Svazu průmyslu a dopravy ČR;Vážený pane premiére, vážený pane prezidente Svazu průmyslu a dopravy, myslím si, že až na jednu jedinou výjimku, o které za chvíli budu mluvit, se naprosto shoduji se Svazem průmyslu a dopravy v pohledu na nejdůležitější otázky naší ekonomiky. Abych to shrnul, co se týče trhu práce, vycházím z toho, že na jedné straně u nás máme téměř čtyři sta tisíc nezaměstnaných, a jsem přesvědčen, že většina z nich nechce pracovat. Je to kruté, ale bohužel je to pravda. A zatímco podporuji růst minimální mzdy i růst mezd obecně, protože k čemu by nám byl ekonomický růst, kdyby nebyl doprovázen i růstem životní úrovně, tak nevidím důvod, proč vyplácet sociální dávky těm, kdo odmítnou nabízenou práci. Na druhé straně nemám vůbec nic proti tomu, aby k nám přicházeli migranti ze zemí, kde je poměrně malá jazyková bariéra a kde tito lidé u nás budou chtít pracovat, a nikoli pobírat sociální dávky. Mám tím na mysli především Ukrajinu, ale samozřejmě i řadu dalších zemí. Co se týče vzdělávání, nemám nic proti ekonomům, nemám nic proti právníkům, ale, jak říkal můj dlouhodobý přítel a čestný předseda Svazu průmyslu, průmysl nás živil, živí a bude živit. A při vší úctě k humanitním profesím bych byl velmi rád, kdyby podpora technického školství, počínaje učňovským školstvím a konče vysokoškolským technickým vzděláním, nebyla založena jenom na deklaracích, ale na konkrétních činech. Dovolím si kacířskou poznámku, rok technického vzdělávání je podle mého názoru plácnutí do vody, pokud není doprovázen konkrétní podporou tohoto vzdělávání. Zde bych apeloval i na podnikatele, protože řada z nich už poskytuje stipendia, ať už učňovská, středoškolská nebo vysokoškolská, a více zdrojové financování by v každém případě mělo být základem, abychom restrukturalizovali náš vzdělávací systém do těch oblastí, kde je kvalifikovaných pracovních sil nedostatek. Chtěl bych vám říci, že 28. října bych rád udělil státní vyznamenání řadě úspěšných podnikatelů, podnikatelů baťovského typu, lidí, kteří dokázali překonat překážky a rozvíjet svoji produkci a nestěžovali si na objektivní překážky, které jim brání v rozletu. Mám rád ono baťovské heslo, neříkej, že to nejde, řekni, že to neumíš. Chovám se s úctou k těm podnikatelům, kteří to umí. A milý Jardo, řekl jsem, že je jedna jediná výjimka, kde se naše názory opravdu zásadně rozcházejí, a to je podpora obnovitelných zdrojů. Chtěl bych vám závěrem uvést jeden jediný příklad. Tržní cena syrové elektřiny je jedna koruna za jednu kilowatthodinu, dotovaná cena elektřiny ze solárních zdrojů je čtrnáct korun za kilowatthodinu. Čtrnáctkrát víc, to je naprosto jasné narušení tržního prostředí, a i když můj přítel Jarda Hanák se domnívá, že tyto peníze pomáhají českému průmyslu, já na rozdíl od něho tvrdím, že jdou do kapes solárních baronů. Polovina, téměř, no, i kdyby to byla polovina, tak je to zatraceně hodně, že ano. Takže přátelé se mohou někdy lišit v názorech, a já dlouhodobě zastávám ten názor, že zelené šílenství v této zemi musí konečně skončit, aby náš průmysl prosperoval. A dovolte mi, abych úspěšným podnikatelům popřál mnoho zdaru v jejich práci, a těším se na to, že některým z nich budu 28. října ve Vladislavském sále moci předat státní vyznamenání. Děkuji za vaši pozornost.
2016-01-03;http://www.zemanmilos.cz/cz/clanky/projev-prezidenta-republiky-pri-zahajeni-58-mezinarodniho-strojirenskeho-veletrhu-50027.htm;Projev prezidenta republiky při zahájení 58. Mezinárodního strojírenského veletrhu; Vážený pane předsedo Senátu, vážený pane předsedo vlády, vážení členové vlády, excelence, dámy a pánové,i já děkuji za pozvání, a jsem rád, že profilujícím tématem letošního veletrhu je právě spolupráce s Čínskou lidovou republikou. Chtěl bych ocenit synergický efekt, založený na společném úsilí vlády, prezidenta, Jihomoravského kraje i města Brna, protože to, že dnes tady máme asi sto padesát čínských vystavovatelů a asi pět set čínských hostů, otevírá novou etapu ve spolupráci obou ekonomik.Vím, že u některých lidí, nikoli účastníků tohoto veletrhu, stále ještě převažuje představa Číny jako producenta levných textilií. Chtěl bych upozornit, že v celkové struktuře čínského exportu jsou textilie sedm procent a že Čína je dnes technologickou velmocí, a jak jsme viděli v jejich stáncích, velmocí, která dokáže budovat rozsáhlou dopravní infrastrukturu, špičkovou technologii a je také největším trhem na světě. Málo už se ví, že například v sousedním Německu je Čína největším zahraničním investorem, a není důvod, aby takovým investorem, vedle investorů ze zemí Evropské unie a Spojených států, nebyla i u nás.Takže, co říci závěrem? Popřejme si, abychom překonali společným úsilím politické překážky, které někdy brzdí ekonomickou spolupráci. Vzpomeňme na náš zbrojařský průmysl, který byl utlumen v době pacifistických nálad, což vedlo jenom k tomu, že zbrojařské zahraniční firmy uspořádaly na naši počest slavnostní recepci a potom rychle obsadily námi uvolněné trhy. Neopakujme tedy tyto chyby, nenechme se vytlačit ze zahraničních trhů, a naopak pomáhejme našemu exportu, ale i zahraničním investicím v zájmu budoucího dlouhodobě udržitelného rozvoje České republiky.Děkuji vám za vaši pozornost.  
2016-01-30;http://www.zemanmilos.cz/cz/clanky/projev-prezidenta-republiky-pri-konferenci-rhodes-forum-2016.htm;Projev prezidenta republiky při konferenci Rhodes Forum 2016; Vážený pane předsedo, vážení kolegové, dámy a pánové, jako vyjádření úcty k předsedovi této konference budu hovořit rusky. Omlouvám se, ve skutečnosti mluvím jenom česky s nějakým ruským přízvukem, ale to nic. Co je tématem mého vystoupení? Bude to, zdá se, kontrapozice k tomu, co bylo řečeno předchozím vystoupením. A protože jsem na této konferenci už po osmé a jsem součástí inventáře této konference, dovolím si několik provokativních poznámek, které možná nezapadají do převládajícího mínění.Chtěl bych podtrhnout, že už po osmé mluvíme o dialogu civilizací a dodnes jsme se neshodli na tom, co je vlastně civilizace. V některých případech chápeme civilizaci jako převládající prvek světa a tak dále. V abstraktu svého projevu jsem si dovolil jeden vtip, řekl jsem, že můžeme vést dialog s lidmi, kteří mají rádi různá jídla, můžeme také diskutovat s vegetariány. Ale nemůžeme vést diskusi s kanibaly, protože pro kanibaly jsme my sami jejich jídlem. A tento rozdíl, na jedné straně vegetariáni a na druhé straně kanibalové, se v některých případech nevejde do rámců naší diskuse, a to je ta hlavní chyba. A já navrhuji pojem anticivilizace, a možná, že je to konkrétní analogie s antihmotou ve fyzice.Anticivilizace je civilizace, která se snaží o zničení jiných civilizací. Takovou civilizaci jsme už měli několikrát v dějinách. Připomenu vám příklad z minulého století, příklad nacismu, který se nejprve snažil zničit Židy, potom Slovany a postupně další a další.Byly dvě knihy, které ovlivnily naše hodnocení civilizací. Naivní utopie Francise Fukuyamy, který hovořil o konci dějin a o posledních člověku a tak dále. Všichni jsme se radovali, že liberalismus, nebo možná neoliberalismus, bude vládnout po celém světě. A druhá kniha byla velmi cynická kniha Samuela Huntingtona, která nesla jméno Střet civilizací. Ukázalo se, že Huntington měl pravdu, protože my nyní máme co do činění, neřekl bych se střetem civilizací, ale se střetem mezi civilizacemi a jednou, novou anticivilizací. Ve srovnání s nacismem tato civilizace nevychází z národa, ale z náboženství. Je to anticivilizace tak zvaného Islámského státu.Nyní jsem dočetl jednu knihu od jednoho německého novináře, Deset dní v Islámském státu, a tam jeden z vůdců Islámského státu mluví o tom, že je nutné zabíjet nevěřící. A jestli bude třeba, zabijeme 100 milionů lidí, 200 milionů lidí, 300 milionů lidí. To je větší počet obětí než těch, které zabili nacisté. Jistě, že můžete říct, že je to šílenství, ale pokud jste si přečetli Mein Kampf Adolfa Hitlera, tak ten také chápali jako úplné šílenství a ono se skoro vyplnilo. To znamená, že šílenství, které je základem této anticivilizace se může ukázat jako nebezpečné. Bývalý český ministr školství profesor Piťha dokonce mluví v jednom ze svých projevů o náboženství života a náboženství smrti. Moji drazí přátelé, řekl jsem, že budu mít provokující poznámky, a zdá se, že jsem tento úkol splnil. To znamená, že navrhuji, abychom zařadili do našich budoucích konferencí nejenom chápání dialogu mezi civilizacemi, ale také důkladnou a přesnou analýzu anticivilizace. Chtěl bych připomenout, že tak zvaný Islámský stát před několika lety měl vliv jenom na šest zemí, a to v tak zvaných failed countries. Nyní už ovlivňuje třicet pět států. To je něco jako sociální rakovina, a tato rakovina má svoje metastázy. Radujeme se z toho, že v Iráku nebo v Sýrii Islámský stát ztrácí několik městeček, ale zapomínáme na to, že například v Afghánistánu vzniká nový Islámský stát pod vedením Tálibánu. A moje otázka je, jaký je rozdíl mezi Tálibánem, Al-Káidou, Islámským státem, Boko Haram a dalšími teroristickými organizacemi?To znamená, že je možné vést dialog s těmi, kteří mají rádi různá jídla, ale není možné diskutovat s nacismem, není možné vést diskusi s Islámským státem, není možné diskutovat s těmi, kdo chtějí jako sociální rakovina zničit existující civilizace. Jestliže budeme v našich diskusích zavírat oči a říkat, že všichni jsou mírumilovní a chtějí spolupracovat, tak to bude až příliš nebezpečné. Protože anticivilizace se ničí zbraněmi, a ne dialogem.Děkuji vám za pozornost.  
2016-01-29;http://www.zemanmilos.cz/cz/clanky/projev-prezidenta-republiky-pri-slavnostnim-otevreni-honorarniho-konzulatu-ceske-republiky-na-ostrove-rhodos-713639.htm;Projev prezidenta republiky při slavnostním otevření honorárního konzulátu České republiky na ostrově Rhodos; Vážený pane Markopoulosi, vážený kolego, neboť nyní jste českým diplomatem, to znamená mým kolegou. Prezident je prvním českým diplomatem a každý v české diplomacii je tudíž jeho kolegou.Dovolte mi, abych začal poněkud neortodoxně. Prozradil jste mi, že je Vám pouze třicet jedna let, přesto jste velmi úspěšný mladý muž, vlastníte rozsáhlý řetězec hotelů. Zkouším si představit, čím budete za dalších třicet jedna let. Pravděpodobně se z Vás stane největší vlastník impéria řeckých hotelů, nebo možná nejen hotelů. Přeji Vám hodně štěstí a úspěchu. Pokusím se zvýšit počet českých turistů na Rhodu. Sám jsem velmi dobrým příkladem, protože tohle je už moje osmá, opakuji osmá, návštěva Rhodu. Nejprve jsem zde byl jako důchodce, poté jako prezident. Vím, že prezident je jenom jedna jediná osoba, ale doporučím všem českým penzistům, a jsou jich dva miliony, aby navštívili Rhodos, a pomohli Vám tak ve Vaší práci. Děkuji Vám, hodně štěstí a nezapomeňte na mou předpověď. Za třicet jedna let bychom se opět měli shledat.Děkuji.  
2016-01-28;http://www.zemanmilos.cz/cz/clanky/projev-prezidenta-republiky-pri-slavnostni-bohosluzbe-ve-stare-boleslavi-657704.htm;Projev prezidenta republiky při slavnostní bohoslužbě ve Staré Boleslavi;Vážený pane kardinále, vážený pane prezidente Klausi, vážený pane starosto, mnohokrát jsem byl v obci, která se jmenuje Kralice. Je to obec, kde, jak víte, byla vytištěna slavná Bible kralická, a v této obci je i památník této bible. Je tam rozevřena kniha, a v té knize jsou vytesána pouze tři slova. Bůh láska jest.  Vzpomínám epištolu svatého Pavla ke Korintským. A kdybych učinil byl mědí zvučící a zvoncem zvonícím a lásky kdybych neměl, nic nejsem. Připomeňme si tato slova v době, kdy celá Evropa znovu hledá své kulturní kořeny v náporu islámského fundamentalismu, a snažme se učinit vše pro to, abychom se k těmto kořenům opravdu vrátili. A proto mi dovolte, abych vám popřál víru, naději a lásku. Děkuji za pozornost.
2016-01-21;http://www.zemanmilos.cz/cz/clanky/projev-prezidenta-republiky-v-ramci-71-zasedani-valneho-shromazdeni-osn.htm;Projev prezidenta republiky v rámci 71. zasedání Valného shromáždění OSN;" Vážená paní předsedající, dámy a pánové,  loni jsem zde varoval před šířícím se mezinárodním terorismem. Co se za ten jeden rok událo? Paříž, Brusel, Dháka, Istanbul, Orlando, Mnichov a opět New York. Před několika lety počet zemí, které byly pod vlivem islámského terorismu, byl 6. Nyní jich je 35. Islámský stát je tedy něco jako rakovina. Ale nejde jen o nádor. Mnoho rakovin mívá metastáze, které jsou daleko nebezpečnější než nádor sám. A proto můžeme pozorovat šíření radikalismu, terorismu a fanatismu; a musíme se zeptat: Jak dlouho budeme čekat? Jak dlouho budeme jen kondolovat? Jak dlouho budeme pouze vyjadřovat svou solidaritu?  Připouštím, že máme omezené možnosti, jak proti terorismu zakročit, velmi omezené možnosti. Terorismus se stále rozpíná.   V této oblasti stojíme před třemi hlavními riziky. Jedním z nich je riziko, že zanedlouho vznikne nový islámský stát v Afghánistánu. Pokud v Afghánistánu dojde k omezení sil NATO, je vítězství Tálibánu navýsost pravděpodobné. Pokud se tak stane, dojde na krutost Tálibánu, která je prakticky totožná s krutostí Al-Káidy, Islámského státu, Boko Haram, Al-Nusry atd.   Druhým rizikem je extremizace, nebo pokud chcete, radikalizace populace, která je zatím ještě klidná a stabilní. Dobrá, dám vám jeden nepříjemný příklad. Ve 30. letech minulého století žilo v Německu také klidné a stabilní obyvatelstvo, a bylo to velice kultivované obyvatelstvo, byl to národ Goetha a Schillera. Během několika let se z tohoto kultivovaného národa stala skupina fanatických nacistů. Během pouhých několika let. A musíme připustit, že taková radikalizace a extremizace je možná i dnes.   A co je tím třetím rizikem? Tím je naše váhavost a nedostatek odvahy, abychom se odhodlali k nějakému rozhodnému činu. Má země, přestože je malá, má jednotky v Afghánistánu, má jednotky v Mali, má jednotky i v dalších zemích světa. Ale to samozřejmě nestačí. My potřebujeme koordinovanou akci s účastí prakticky všech stálých členů Spojených národů. Avšak co bylo dosud vykonáno? Dám vám jeden příklad. Samozřejmě to, co potřebujeme, je spolehlivá a pevná platforma, jakási zevrubná platforma Spojených národů pro boj s mezinárodním terorismem. A takový návrh formulovala Indie již v roce 2000. 2000! Po šestnácti letech se stále vede diskuze o definici mezinárodního terorismu. Mezinárodní právníci o tomto problému diskutují 16 let. Díky bohu, že nejsem mezinárodní právník. A proto je pro mě terorista každý, kdo úmyslně zabíjí nevinné lidi. Toť vše. „Jak prosté, Watsone!“ Bohužel Spojené národy o tomto problému, o této deklaraci diskutují 16 let. Ach! Poněkud pochybuji o efektivitě této mezinárodní organizace. Promiňte, paní předsedající.   To ale nestačí. Takovou platformu nemáme. Loni jsem navrhl, aby byly vytvořeny mezinárodní síly, které by byly vybaveny drony, helikoptérami, tvořily by je speciální jednotky, které by využívaly komunikace mezi tajnými službami. Byl jsem velice potěšen, když jsem četl poznámky zástupce Generálního tajemníka pro mírové mise, našeho francouzského kolegy, který navrhuje totéž s využitím zkušeností z Demokratické republiky Kongo. I on doporučuje využití dronů a vrtulníků v boji proti džihádistům.   Tudíž my nepotřebujeme masivní teritoriální operaci. Tou zkušeností jsme si již prošli v Iráku, v Sýrii, v Libyi. Dokázali jsme ničit, ale nedokázali jsme budovat. My ale musíme zaútočit na citlivé body, na nervový systém mezinárodního terorismu, a nikoliv okupovat území.  Musíme zaútočit na mozek, nikoliv na tělo. Doufal jsem, že Bezpečnostní rada vydá rezoluci proti terorismu, ale opět žádnou nemáme. Četl jsem první návrh rezoluce, kterou předložila Ruská federace. Ale stále žádnou nemáme. A bohužel ani nevyužíváme spoustu článků Charty Spojených národů, článkem 39 počínaje a článkem 51 konče. Například vám uvedu pouze článek 47, který hovoří o Vrchním vojenském velení. Tento článek se terminologií Spojených národů nazývá „spící článek“ nebo „spící struktura“.  Probuďme se. Pokud máme tyto články, pokud máme tuto chartu, můžeme a dokonce musíme je využít.   A já se na konec ptám, bez těchto opatření, bez koordinované vojenské akce, která vzejde ze společné vůle stálých členů Rady bezpečnosti, bude se hrozba terorismu šířit dál a budeme po celém světě svědky nových atentátnických útoků, nových zhroucených států, nových teroristických akcí?  Vážení kolegové, dovolte, abych uzavřel starým citátem římského učence Cata: „Ceterum autem censeo Carthaginem esse delendam.” /pozn. překl.: Kartágo musí být zničeno./  Hluboko ve svém srdci věřím, že jednoho dne překonáme mezinárodní terorismus, nikoliv Kartágo.  Děkuji vám za pozornost.   Miloš Zeman, prezident republiky, New York, 21. září 2016 "
2016-01-16;http://www.zemanmilos.cz/cz/clanky/projev-prezidenta-republiky-pri-tiskove-konferenci-k ukonceni-navstevy-pardubickeho-kraje-930302.htm;Projev prezidenta republiky při tiskové konferenci k ukončení návštěvy Pardubického kraje;Vážený pane hejtmane, dámy a pánové, já bych chtěl především poděkovat panu hejtmanovi a jeho týmu za vynikající organizaci mé návštěvy. Ta návštěva probíhala po mnoha stránkách velice zajímavě. Nebudu opakovat to, co už tady řekl pan hejtman. Setkali jsme se s občany, s vedením podniků, se zastupiteli. Chtěl bych samozřejmě poděkovat občanům, že ve velmi hojném počtu na všechna setkání přišli, ale když jsme včera například byli ve Svobodných Hamrech, ale i v Jevíčku, no tak paní ředitelka říká, nemám žádný problém. Ve Svobodných Hamrech starostové a většina podnikatelů říká, nemám žádný problém. A to se mně ještě nikdy nestalo. Zdá se, že Pardubický kraj, pane hejtmane, je svým způsobem šťastný kraj, i když občas nějaký ten problém nezaškodí. To je tedy první dojem. Druhý dojem, velice oceňuji to, že pan hejtman pozval na pracovní večeři všechny lídry kandidujících subjektů, tedy těch subjektů, které mají šanci překročit pětiprocentní hranici, protože je to znak demokratismu, znak tolerance. Já jsem se s tím zatím v žádném jiném kraji nesetkal. Jsem rád, že jsem tyto lídry poznal, a protože úlohou prezidenta není preferovat jakoukoli politickou stranu nebo hnutí, tak jsem pouze všude na těchto setkáních vyzýval k maximální volební účasti pod heslem, kdo nevolí, ten volí, ale neví o tom. Říkal jsem to ostatně i při setkání s občany tady v Letohradě. Takže to je druhý zajímavý moment. Třetí, protože ode mne jistě očekáváte i nějakou mírně jedovatou poznámku, seznámil jsem se samozřejmě s krajskými hesly jednotlivých kandidujících subjektů, a dávám k vaší laskavé úvaze tuto myšlenku. Představte si, že tato hesla vezmete, napíšete, lístky vložíte do pytlíku, zatřepete a pak tato hesla znovu přisoudíte podle principu náhody jednotlivým kandidujícím subjektům. Garantuji vám, že si nikdo této záměny nevšimne. Konkrétní případ, pars pro toto, jsme pro dálnici D35. To jsem teď, když jsem jel, viděl na jednom billboardu u silnice. Já ani nevím, kdo to má jako heslo, a není to podstatné, protože samozřejmě všechny strany jsou pro dobudování dálnice D35. Ale heslo, přátelé, heslo má diferencovat, má odlišovat jednotlivé kandidující subjekty, což se v tomto případě neděje, stejně tak, jako když řeknete, že jste pro svobodu nebo pro prosperitu nebo pro demokracii. Neznám stranu, která by byla pro diktaturu nebo pro hospodářský úpadek. I když taková strana by byla docela zajímavá. A poslední poznámka. Nedávno, teď nevím, jestli to bylo na minulé, nebo předminulé tiskové konferenci, jsem věnoval laskavou pozornost i veřejnoprávní České televizi v souvislosti s tím, že jim na nějaké naší akci vyhořel přenosový vůz. Popřál jsem České televizi, aby se tento kiks neopakoval, a včera jsem se dozvěděl, nebo předevčírem, že kiks se opakoval tím, že Česká televize si vyžádala rozhovor, já jako starý dobrák jsem tento rozhovor poskytl, a uprostřed věty byl technickou chybou, já nejsem paranoik, takže v tom nevidím úmysl, ale diletantismus, tento rozhovor přerušen. Oceňuji, že Česká televize jako pokání včera vysílala celý rozhovor pro jistotu ještě jednou, a tentokrát snad bez chyby. Takže jenom bych si přál, aby u této televize nedocházelo k tak diletantským chybám, které potom zbytečně zatemňují vzájemné vztahy mezi Českou televizí a prezidentskou kanceláří. Děkuji vám za vaši pozornost.
2016-01-14;http://www.zemanmilos.cz/cz/clanky/projev-prezidenta-republiky-pri-krtu-knihy-tato-zeme-je-nase-25-rozhovoru-s-prezidentem-milosem-zemanem-690093.htm;Projev prezidenta republiky při křtu knihy Tato země je naše (25 rozhovorů s prezidentem Milošem Zemanem); Dámy a pánové,  já přiznávám, že autoři této knihy své autorství velmi, velmi dlouho skrývali, a že jsem se to dozvěděl až doslova na poslední chvíli.   Tak jsem si jí přečetl. Velmi mě potěšila předmluva profesora Jana Kellera, kterého si vážím, jako jednoho z mála novinářů, i když on vlastně není novinář, on je profesor sociologie. Možná právě proto dokáže psát do novin velmi zajímavé komentáře.   Samozřejmě, že jsem přispěl k odbytu této knihy tím, že jsem si koupil její čtyři exempláře, protože ji dám k vánocům svému synovi, své dceři, své tchýni a své manželce. Uvažoval jsem ještě o dárku pro psa, ale ten zatím knihy nečte.   Takže přeji této knize úspěch do života, a úspěch vždycky závisí na vůli čtenářů, nikoli na vůli autora. Doufám, že ji teď pokřtíme dobrým vínem, a pokud jsem byl informován, tak je naplánovaná velmi krátká autogramiáda, přičemž knih je omezené množství, takže na všechny se nedostane.  Miloš Zeman, prezident republiky, Pardubice, 14. září 2016   
2016-01-14;http://www.zemanmilos.cz/cz/clanky/projev-prezidenta-republiky-pri-setkani-se-cleny-zastupitelstva-pardubickeho-kraje-vybranými-starosty-obci-a-zastupci-prispevkových-organizaci-pardubickeho-kraje-657997.htm;Projev prezidenta republiky při setkání se členy Zastupitelstva Pardubického kraje, vybranými starosty obcí a zástupci příspěvkových organizací Pardubického kraje; Vážený pane hejtmane, milý Martine, vážení členové zastupitelstva, vážené paní starostky, vážení páni starostové, dámy a pánové,jestliže přijíždím do Pardubického kraje opět po roce, je mojí povinností jednak odpovědět na otázky, které mi byly předloženy minulý rok, a jednak se seznámit i s problémy, které přetrvávají. Panu hejtmanovi předám, po spolupráci s panem ministrem Ťokem, odpovědi na tři otázky, které se týkají dopravní infrastruktury, protože mě pan hejtman neustále bombardoval dálnicí D35 minulý rok, tak mu předám podrobný popis investičních akcí v této oblasti na území Pardubického kraje včetně harmonogramu a včetně rozpočtu, který je, pane hejtmane, dvacet sedm miliard korun. A kromě toho je tady železniční dopravní infrastruktura, konkrétně uzel Česká Třebová, šest miliard, a uzel Pardubice, tři a půl miliardy. Takže, to je první věc, kterou jsem, samozřejmě ve spolupráci s ministrem dopravy, splnil.Jinak, stejně jako vy šílím, když čtu, jak pomalu se u nás staví dálnice a každý se vymlouvá někdy na EIA, někdy na územní rozhodnutí, někdy na výkup pozemků, ale podle mého názoru ten základní problém je v neschopnosti těch, kdo za to odpovídají, a to je především v oblasti silnic Ředitelství silnic a dálnic. Dokonce si nemyslím, že této instituci prospívají četné personální změny, protože než se ten člověk nově zapracuje, tak uplyne nějaké období a mezitím ty věci stojí.Nicméně, vážím si toho, že i když v Pardubickém kraji je průměrná mzda asi dva tisíce pod průměrnou mzdou v České republice, že se zvýšila za poslední rok o šest procent, což je rychlejší než celorepublikový průměr, vážím si toho, že zatímco nezaměstnanost je v průměru pět procent, u vás čtyři procenta.Teď k těm problémům. Ale ještě předtím bych chtěl, protože to je moje hobby a moje láska, hospice. Přátelé, v Americe umírá v hospicích padesát procent lidí, v České republice tři procenta, máme co dohánět. Vážím si chrudimského hospice, a chtěl bych všem, kdo byli spojeni s jeho prací, za tuto práci velice poděkovat, je to podceňovaná oblast, na příklad na Vysočině se pořád ještě neodhodlali k vybudování hospice jako v jednom z mála krajů, a doufám, Martine, že když už máte chrudimský hospic, tak byste mohli pokračovat vybudováním dalšího hospice. Hospiců není nikdy dost.K těm problémům, já nebudu jmenovat všechny, o dopravní infrastruktuře jsem už mluvil, ale je tady jeden problém se splavněním Labe, a pokud je tady paní starostka Přelouče, chtěl bych jí velice poděkovat za její práci, za její odvahu v boji proti zeleným fanatikům, já už jsem o tom mluvil s předsedou Nejvyššího správního soudu panem Baxou i s předsedou Senátu, který pořád brzdí to zdymadlo v Přelouči, což je mimochodem investice asi za čtyři miliardy, protože kolonie modráska je dva kilometry od zdymadla v desetinásobném rozsahu, ale o tuto kolonii se nikdo nestará, zatímco desetina tohoto objemu u přeloučského zdymadla je podle Nejvyššího správního soudu předmětem zabrzdění významné stavební akce, která má umožnit splavnění Labe do Pardubic, a je tedy v klíčovém zájmu Pardubického kraje.Tolik jenom několik úvodních poznámek a teď poznámka závěrečná. Chtěl bych poděkovat, protože se před krajskými volbami vidíme naposled, všem, kdo se podíleli na činnosti krajského zastupitelstva, a to bez ohledu na to, zda to byla krajská koalice, nebo opozice. Opozice  v demokracii je její přirozená součást, a opozice je nutná už k tomu, aby ti, kdo chladnou, příliš nezpychli. Chtěl bych samozřejmě poděkovat všem, kdo mají odpovědnost, nebo měli odpovědnost za jednotlivé úseky činnosti krajského zastupitelstva. Vím, že to byla práce nelehká a nervy beroucí, a ať dopadnou volby jakkoli, myslím, že si toto poděkování od prezidenta republiky zaslouží. A konečně poslední poznámka. Jsem velmi rád, že se zúčastním, z iniciativy pana hejtmana, setkání, myslím si, že je to dnes večer, se všemi potenciálními lídry, opravuji potenciálními hejtmany. Lídři nejsou potenciální, lídři už byli stanoveni, ale potenciálními hejtmany. Samozřejmě včetně dosavadního pana hejtmana,  a vážím si tohoto jeho gesta jako gesta tolerance a gesta, které naznačuje přátelskou spolupráci těch, co uspějí v budoucích volbách.Děkuji vám za vaši pozornost.  
2016-01-13;http://www.zemanmilos.cz/cz/clanky/projev-prezidenta-republiky-pri-predstaveni-knihy-milana-syrucka-pod-nazvem-„françois-mitterrand--ruze-pro-prezidenta-osudy-velkeho-muze-na-pozadi-dejin-francie“--926625.htm;Projev prezidenta republiky při představení knihy Milana Syručka pod názvem „François Mitterrand: Růže pro prezidenta. Osudy velkého muže na pozadí dějin Francie“. ; Milý Milane,  toto je nejenom slavnost Françoise Mitterranda, ale toto je především slavnost Tvoje. Asi za deset dnů přijedeš do Lán v doprovodu Michaila Gorbačova a mám takový pocit, že jsi neplacený, ale o to užitečnější velvyslanec České republiky v kontaktu s výraznými, ať už živými nebo zemřelými osobnostmi světové politiky.   Chtěl bych pozdravit pana ministra zahraničí, pane ministře, jednou ministr, vždy ministr. To je takový francouzský zvyk, který platí nejen o prezidentech, ale i o ministrech.  Chtěl bych pozdravit Karla Srpa, svého dlouholetého přítele z Jazzové sekce a všechny z vás, kteří jste dnes přišli.  A co říct? Budu jako obvykle trochu provokativní. My někdy rámujeme politické osobnosti do klišé jejich stranické příslušnosti. François Mitterrand byl socialista, ale byla to především výrazná osobnost, která překračovala i hranice socialistické strany, protože příslušnost k jakékoli straně ještě samu osobnost nevytváří. Možná, že je to živná půda pro růst této osobnosti, ale nic víc.   A víte velmi dobře, že při nedávné návštěvě, pane velvyslanče, na Vaší ambasádě, jsem říkal, máte mít na jedné straně sochu Charlese de Gaulla a na druhé straně sochu nebo bustu Françoise Mitterranda. Stejně tak jako na anglické ambasádě by měla být busta Tonyho Blaira i busta Margaret Thatcherové. A my někdy v tom stranickém zaujetí se snažíme zadupat do země ty, kdo byli na opačné straně barikády, a přitom pro nás je daleko důležitější, zda to byla nebo nebyla skutečná a velká osobnost.  François Mitterrand bezesporu velikou osobností byl, dal Francii tvář a tato tvář v paměti Francie i nadále zůstává.  A závěrem bych samozřejmě nesměl zapomenout i na to, že v době, kdy byl na návštěvě v komunistickém Československu, nechal půl hodiny čekat Gustava Husáka, aby se setkal se signatáři Charty 77.   Zde myslím je jediný přítomný pamětník Karel Srp a já bych mu teď předal mikrofon, aby nám o této schůzce jako pamětník něco řekl.  Miloš Zeman, prezident republiky, Praha, 13. srpna 2016 
2016-01-13;http://www.zemanmilos.cz/cz/clanky/projev-prezidenta-republiky-pri-prijeti-clenu-ceske-olympijske-výpravy-353125.htm;Projev prezidenta republiky při přijetí členů české olympijské výpravy; Vážený pane předsedo Českého olympijského výboru, vážení členové vlády, ale především vážení olympionici, ať už medailisté, nebo nemedailisté,oblékl jsem si olympijskou kravatu, připnul jsem si olympijský odznak, a cítím se tak plně vybaven k tomu, abych k vám promluvil. Předeslal bych, že, podobně jako po olympiádě v Soči, přijímám na Pražském hradě všechny olympioniky, protože každému se může stát, že zakopne, a nedosáhne svého cíle, ale Vy víte, pane předsedo, že jsem jim v Riu říkal, vaše vítězství je už to, že jste tady. A co je možná stejně tak důležité, je, přijímám členy realizačního týmu, protože samozřejmě právě na trenérech, masérech a dalších do značné míry závisí váš úspěch. Samozřejmě, že ten úspěch sklízí především ten, kdo ho dosáhnul, ale nezapomeňte i na ty, kdo vám pomáhali.Vzpomínám si, jak jsem na plážovém volejbalu si málem zničil hlasivky, když jsem podporoval naše plážové volejbalistky. Vždycky jsem využil toho času, kdy bylo ticho, a zařval, Tcheco, Tcheco, Tcheco! A myslím si, že i když tam byl jeden faul rozhodčího a jedna nešťastná srážka, tak podaly skvělý výkon.  I za to bych jim chtěl poděkovat.Poslední poznámka, nevím, jestli je tady profesor Pollert, doufám, že ano. Chtěl bych mu velice poděkovat za skvělou práci, kterou odvedl při budování vodního kanálu. Je to obdivuhodné dílo, a když se za sebe ohlédne, má se za čím ohlédnout.Chtěl bych vám sdělit, že v okamžiku, kdy se šachy stanou olympijským sportem, vstoupím mezi vás a budu se rovněž ucházet o účast na budoucí olympiádě. Ale nevím, jak je to ještě daleko.Takže zcela závěrem, moc vám děkuji, všichni jste byli skvělí! Někdo zúročil obrovskou práci, kterou vynakládal při tréninku, někomu třeba i nešťastná náhoda v tomto zúročení zabránila, ale nesmírně si vážím toho, že jste tady, a nesmírně si vážím toho, že jsem měl tu čest, a to i s několika členy vlády a tady s panem předsedou Hamáčkem, vás svým slabým hlasem v tom Riu povzbudit.Děkuji vám za pozornost.  
2016-01-10;http://www.zemanmilos.cz/cz/clanky/projev-prezidenta-republiky-pri-zapaleni-„masarykovy-vatry“-v-lanech.htm;Projev prezidenta republiky při zapálení „Masarykovy vatry“ v Lánech;Vážený pane starosto, vážený pane kardinále, milí sousedé,já si myslím, že není dobré opakovat projevy, které se při příležitosti zapálení Masarykovy vatry opakují každý rok, a že je daleko důležitější, abychom si společně řekli, co se nám v tom uplynulém roce podařilo a co plánujeme pro rok příští. Protože jsem sousedem z čísla popisného dva, dosud se mi nepodařilo zjistit, co je číslo popisné jedna, a možná, že mě to pan starosta prozradí, tak v každém případě odpovídám za jednak lánský zámek, lánský park, ale také za lánskou oboru a jsem povinen vydat účty z toho, jak se zde za ten uplynulý rok hospodařilo. Zatímco minule jsme obnovili Masarykův potok, tak tento rok jsme otevřeli nový skleník, a věřím, že skoro všichni z vás se do tohoto skleníku podívali, a zjistili, že je krásný, nehledě na to, že se tam rozšířily i prostory pro návštěvníky lánského parku. Pokud jde o budoucí rok, plánujeme zavodnění takzvaného horního rybníka, který je už dlouhé a dlouhé roky vyschlý, protože má propustné dno. Takže tam dáme folii, na ni štěrk, napustíme rybník a bude to jako za Masaryka, protože já upřímně řečeno spíše obnovuji to, co taky už kdysi bylo, než abych měl odvahu budovat něco nového. To je, pokud jde o stavby. Snad bych měl ještě zmínit, že v lánské oboře se opravuje Klíčavská přehrada, jejíž stěny se sesouvají do této přehrady, a protože je to zdroj pitné vody pro Kladno, tak jsme to nemohli tak nechat, a vydobyli jsme od rozpočtového výboru peníze, abychom mohli tuto opravu provést. Když mluvíme o investicích, milý pane starosto, Vy jste si tak dojemně, slzy mě tekly, stěžoval na ty dotace. To co od Vás chci, má být dotováno povodím Vltavy, a to je, aby Masarykův potok, který vytéká z lánského parku, se nestal neregulovanou strouhou, ale aby byl dobře upraven, aby tam byla hezká alej, lavičky, na lavičkách by si odpočinuli důchodci, pak by si tam odpočinuli milenci, v důsledku odpočinutí milenců by s časovým zpožděním tou pěšinkou projížděly maminky s kočárky. A Vy jste kdysi sliboval, že až budete zvolen, tak že se přičiníte. Zvolen jste byl, pane starosto, takže já opravdu očekávám, kdy ta strouha už konečně bude vypadat tak, jak vypadati má. Závěrem bych dodal, že samozřejmě, podle vzoru tradice, kterou zavedl právě Tomáš Garrigue Masaryk, se v lánském zámku koná celá řada zajímavých setkání. Nedávno tady byl čínský prezident, rakouský prezident. Za deset dnů, pokud mu to zdraví dovolí, přijede Michail Gorbačov. Před tím tady byl Tony Blair, Aleksander Kwaśniewski, takže, jak vidíte, i v této oblasti navazujeme na masarykovské tradice, aby lánský zámek kypěl životem, a aby se neuzavíral ať už návštěvníkům nebo zahraničním návštěvám. To je tedy ve stručnosti skládání účtů mým sousedům v Lánech. A závěrem mi dovolte, abych vám popřál životní pohodu, radost, zdraví a všechno to, co potřebujeme k životu. Na shledanou za rok.
2016-01-08;http://www.zemanmilos.cz/cz/clanky/projev-prezidenta-republiky-pri-prilezitosti-statniho-svatku-slovenske-republiky---dne-ustavy.htm;Projev prezidenta republiky při příležitosti státního svátku Slovenské republiky - Dne ústavy;"Vážený pane velvyslanče, milý Petře, dámy a pánové, milí přátelé,  děkuji za pozvání na slovenský státní svátek Den ústavy.  Chtěl bych úvodem připomenout to, co si všichni pamatujeme ze školy, přísloví o třech prutech Svatoplukových. A dnes tu jsou tyto pruty dokonce čtyři. Jeden přihlouplý komentátor deníku Právo, kterému se přezdívá „To Pche"", napsal nedávno článek, který vyzývá Českou republiku, aby vystoupila z Visegrádu a přimkla se k Německu. Zastávám přesně opačný postoj. To, co máme učinit, abychom v Evropské unii hráli důstojnou roli, je posílit Visegrád, jako, když už mám použít německý výraz „Wahlverwandschaft"", tedy jako spojení volbou.   Máme společné zájmy, ať už se týkají migrační krize nebo některých dalších oblastí. Jsem velmi rád, že po nedávných polských volbách nová polská vláda se pevněji přimkla k Visegrádu a tím posílila jeho význam, a soudě podle některých prohlášení rakouského ministra zahraničí, myslím si, že i Rakousko by zde mohlo být, uvnitř Evropské unie, vítaným spojencem a vítaným partnerem. Všichni odmítáme nevyžádané rady nejrůznějších evropských i jiných úředníků, protože si dokážeme vládnout sami.  A zcela závěrem bych starším z nás připomněl jedno heslo z roku 1968, které je, byť v novém kontextu, stále aktuální: „ Jsme s Vámi, buďte s námi!""   Děkuji za pozornost.  Miloš Zeman, prezident republiky, Praha, 8. září 2016 "
2016-01-05;http://www.zemanmilos.cz/cz/clanky/projev-prezidenta-republiky-na-tiskove-konferenci-pri-oficialni-navsteve-bulharskeho-prezidenta-v-cr-812555.htm;Projev prezidenta republiky na tiskové konferenci při oficiální návštěvě bulharského prezidenta v ČR; Vážený pane prezidente, milý Rosene,  jsem rád, že se opět setkáváme, a že naše setkání proběhlo v mimořádně přátelské a srdečné atmosféře. To samozřejmě neznamená, že bychom se vyhýbali problémům, ať už tyto problémy spočívají v migraci anebo ve vzájemných obchodních vztazích.  Velmi si vážím toho, že Bulharsko opevňuje svoje hranice s Tureckem, a shodli jsme se, že by bylo vhodné, aby Česká republika v této souvislosti pomohla vysláním policistů tak, jako už učinila v případě Makedonie. Zdůraznil jsem, že tyto hranice nejsou jenom hranicemi Bulharska, ale jsou hranicemi Evropské unie, a právě proto by tato pomoc byla velmi žádoucí od všech zemí Evropské unie, tedy ne jenom od České republiky.  Vyslovil jsem také názor, že by bylo velmi dobré, kdyby se Bulharsko po splnění nezbytných podmínek stalo součástí schengenského prostoru, a to jako výraz vděčnosti za úsilí, které při chránění těchto hranic vytváří.  V ekonomické oblasti můžeme konstatovat velice výrazný pokrok v exportu i v importu a jediný bod, který nás oba trápí, je otázka investic ČEZu v Bulharsku. Chtěl bych vyjádřit vděčnost panu prezidentovi, který přislíbil, že v této otázce bude intervenovat u pana premiéra Borisova, a že, jak pevně doufám, dojdeme k pozitivnímu řešení, protože je zřejmé, že ceny za výrobu a distribuci elektřiny nemohou být trvale pod výrobními náklady.  Chtěl bych ještě jednou vyjádřit panu prezidentovi poděkování a doufám, že celá jeho návštěva, tak jako tato prezidentská část, bude úspěšná. Chtěl jsem panu prezidentovi taktně připomenout, že první ministr školství v bulharské vládě byl Čech, ale on mě ohromil, když mi vyjmenoval celou řadu Čechů, kteří, zejména na počátku nezávislého Bulharska, v Bulharsku působili.  Takže ještě jednou, pane prezidente, vítejte na Pražském hradě.  Miloš Zeman, prezident republiky, Pražský hrad, 5. září 2016 
2016-01-01;http://www.zemanmilos.cz/cz/clanky/projev-prezidenta-republiky-pri-zahajeni-skolniho-roku-973470.htm;Projev prezidenta republiky při zahájení školního roku; Vážená paní starostko, vážený pane řediteli, paní učitelky, páni učitelé, dámy a pánové a především milé děti,před více než sto lety naší zemi, jakož i zemím sousedním, vládl starý a mrzutý císař, který trpěl nespavostí a proto vstával v půl čtvrté ráno. Ve čtyři hodiny ráno se umyl studenou vodou, v pět hodin ráno snídal a od šesti začínal pracovat. A protože tehdy naši předci byli všichni jeho poddaní, tak se museli podřídit jeho vzoru a museli také pracovat od šesti hodin ráno. Od té doby jsme výrazně pokročili a milé děti, važte si toho, že už nevstáváte jako onen císař v půl čtvrté a že si můžete trošku přispat, i když si myslím, že kdybyste se začaly učit od devíti hodin, tak by to bylo ještě lepší.Chtěl bych vám samozřejmě popřát, abyste si vážily svých učitelů včetně pana ředitele, o němž jsem se dozvěděl, že v roce 1955 začínal tady ve Stochově jako žák a postupně, informoval mě tak ředitel protokolu a já mu věřím, pane řediteli, možná že o Vás ví víc než Vy sám o sobě, ale v každém případě, říkal mi, že jste zůstal Stochovu věrný, a já si toho velice vážím, a ze žáka se stal ředitel. Blahopřeji.A zcela na závěr, když někam přijde nějaký host, tak má přinést alespoň malý dárek. A protože je tady šedesát prvňáčků, tak jsem vám přivezl šedesát památníčků se svým podpisem a chtěl bych vám popřát, abyste do těchto památníčků získaly podpisy zajímavých lidí a především svých kamarádů, které v té škole určitě najdete, neboť jedna z nejcennějších věcí je mít kamarády. Bez kamarádů se hezký život prožít nedá. Hodně zdaru a hodně štěstí.      
2016-01-25;http://www.zemanmilos.cz/cz/clanky/projev-prezidenta-republiky-pri-zahajeni-výstavy-„zeme-zivitelka-2016“.htm;Projev prezidenta republiky při zahájení výstavy „Země živitelka 2016“; Vážený pane prezidente Klausi, vážení hosté sedící za mnou, vážení hosté sedící nebo stojící přede mnou,  tak jsem si myslel, že budu jediný kacíř, který tady bude mluvit o sankcích, a najednou se strhla lavina, a jsem rád, že o tom mluví i další. Ale dovolte mi, abych místo pozdravu zemědělcům a přáním úspěchů v jejich práci, mluvil o tom, co je povinností politiků mají-li opravdu zemědělcům pomáhat.   Ta diagnóza je poměrně jasná, ale horší je terapie. Diagnóza zní, že díky zablokování vzájemného obchodu mezi Evropskou unií a Ruskou federací se na zemědělský trh dostaly přebytky vepřového, které se dříve vyvážely do Ruské federace a podobně, a Milan Teplý z Madety by o tom mohl mluvit, se zablokoval i vývoz mléka a mléčných výrobků. Čili diagnóza je jasná, a teď pojďme k terapii.   Chtěl bych vám říci svůj názor, že sankce nikdy nikomu nepomohly. A jako příklad vždy uvádím Kubu, kde sankce byly aplikovány padesát let bez jakéhokoli výsledku, teprve teď je prezident Obama zrušil. Sankce jsou výrazem bezradností, a mají-li pomoci politici našemu zemědělství, tak konkrétně Česká republika by měla na Evropské radě konečně jasně říci svoje, dosud bohužel váhavé, stanovisko, a připojit se k těm zemím, které navrhují zrušení sankcí. Už to navrhoval francouzský ministr hospodářství Macron, mluvil o tom i německý ministr zahraničí Steinmeier, ale stále v Evropské radě jsou lidé, kteří se bojí rozhodnout, bojí se zrušit sankce.   A já bych chtěl proto vyjádřit jedno přání. Až sem za rok přijedeme, abychom vám mohli oznámit, že sankce, které poškozují naše zemědělství i náš průmysl, byly zrušeny.  Děkuji vám za pozornost.   Miloš Zeman, prezident republiky, České Budějovice, 25. srpna 2016 
2016-01-24;http://www.zemanmilos.cz/cz/clanky/projev-prezidenta-republiky-pri-jmenovani-soudcu-obecných-soudu-cr.htm;Projev prezidenta republiky při jmenování soudců obecných soudů ČR; Vážený pane ministře spravedlnosti, vážené dámy, vážení pánové,   dovolte mi, abych vám ještě jednou blahopřál k vašemu jmenování, a protože moje pozdravy soudcům jsou většinou neortodoxní, dovolte, abych vám připomněl několikanásobné veřejné vystoupení prezidenta Nejvyššího kontrolního úřadu pana Miloslava Kaly, který se podivoval nad nástupním platem soudců, který činí pouhých sedmdesát tisíc a uváděl příklad, kdy učitel s dvacetiletou praxí bere pětadvacet tisíc. Váš pan ministr spravedlnosti na to reagoval slovy, že učitelé by si zasloužili přidat a já s ním naprosto souhlasím a jsem také rád, že od prvního září přidáno dostanou.  Pokud jde o vás, prosím, abyste si uvědomili, že tento nástupní plat vás, na rozdíl od většiny jiných občanů, zbavuje alespoň základních materiálních starostí, a abyste si připomněli úsloví, které v Čechách zdomácnělo a které zní - budu pracovat pouze do výše svého platu. Ve vašem případě to samozřejmě znamená, že budete pracovat s plným nasazením a usilovně nejméně šestadvacet hodin denně a v této práci vám přeji plný úspěch a štěstí.      Miloš Zeman, prezident republiky, Pražský hrad, 24. srpna 2016 
2016-01-24;http://www.zemanmilos.cz/cz/clanky/projev-prezidenta-republiky-pri-setkani-s-vedoucimi-zastupitelských-uradu-cr-v-zahranici.htm;Projev prezidenta republiky při setkání s vedoucími zastupitelských úřadů ČR v zahraničí; Vážený pane ministře zahraničí, excelence, dámy a pánové,  Hynka Kmoníčka nelze překonat, ale pokusím se ho překonat alespoň délkou svého projevu. Před rokem jsme se sešli, bylo to velice příjemné setkání, a věřím, že stejně tak příjemné bude i letos, včetně diskuze.  První otázka, kterou si na tomto setkání musíme položit, je, zda svět, ve kterém žijeme, je bezpečnější, nebo méně bezpečný, než byl svět před rokem. A odpověď, bohužel, zní, že je méně bezpečný. Primárním faktorem růstu nebezpečí je nesporně Islámský stát.  Hynek Kmoníček na jedné lánské debatě použil hezké metafory, že krize na Ukrajině je chřipka a Islámský stát je rakovina. Tuto metaforu jsem sám mnohokrát rovněž použil a dnes bych k ní dodal jenom metaforu vlastní, která zní, že nádor metastázoval. Metastáze, jak víte, jsou často nebezpečnější než nádor sám. Co tím mám na mysli? Americký prezidentský kandidát Donald Trump ve svém projevu o bezpečnostní politice Spojených států uvedl, že před několika lety Islámský stát infiltroval šest zemí. Většinou jim dnes říkáme failed countries. Podle Trumpa je počet infiltrovaných zemí letos třicet pět. Třicet pět! A mimochodem tento údaj se naprosto přesně shoduje se zprávou generálního tajemníka OSN, který rovněž uvádí třicet pět teroristických organizací v nejrůznějších zemích napojených přímo nebo nepřímo na Islámský stát.  Nebudu vás zatěžovat úvahami, kdo stojí za touto metastází. Víte, že například v Německu, kde je milion uprchlíků, podle zprávy  Bundesnachrichtendienst, je z nich patnáct tisíc džihádistů. Nu a tito džihádisté jsou někdy tak zvaní osamělí vlci. Někde vycházejí, nebo vytvářejí tak zvané spící buňky, které se zapouzdří a po určitou dobu nic nepodnikají, než se náhle objeví neočekávaný teroristický útok, jakých jsme teď zažili mnoho ve Francii, v Německu, v Belgii a v dalších zemích. My se soustřeďujeme na Evropu, ale vzpomeňte si na Dháku, vzpomeňte si na Istanbul, vzpomeňte si na Kvétu v Pákistánu, kde mimochodem teroristický útok spáchal Tálibán a podobně a podobně. To je diagnóza, přejděme k terapii.  Jak se proti Islámskému státu bránit. Na nedávném summitu NATO ve Varšavě došlo k tomu, že diskuze se zvolna přesouvala z východu na jih. Zdůraznil jsem, že Česká republika nemá potřebu umístění cizích jednotek na svém území, ale že plně respektujeme přání některých jiných zemí, konkrétně Polska nebo baltských států, případně i Rumunska, aby na jejich území tyto vojenské jednotky byly rozmístěny. Zpočátku to vypadalo na základny, pak se uvažovalo o brigádách, nakonec se skončilo u praporu, ale v každém případě jde o symbolickou účast bez větší vojenské hodnoty, a já si myslím, že Rusové by byli sebevražední šílenci, kdyby na tyto země zaútočili.  Naopak sebevražedné šílence, jak jsme mnohokrát viděli, máme na jihu. A na témže summitu jsem vyzýval, aby se NATO odhodlalo ke koordinované vojenské akci proti Islámskému státu. Žádná masivní teritoriální operace, kterou jsme zažili v Iráku a která skončila fiaskem. Vždycky říkám, útočte na mozek, neútočte na tělo. Jinými slovy, při koordinaci tajných služeb a speciálních jednotek je třeba likvidovat logistické struktury teroristů, jejich vedoucí struktury a výcvikové tábory, a k tomu nepotřebujete ani tanky, ani infanterii. K tomu potřebujete drony, helikoptéry a právě rangers, speciální jednotky, a mimochodem naše speciální jednotky jsou pro tento účel dobře vycvičeny. Tolik k summitu NATO.  Metastázy. Budu mluvit jenom o jedné, a to je Afghánistán. Vzhledem ke své velikosti má Česká republika jeden z největších kontingentů v Afghánistánu, asi tři sta vojáků, a jsem pro to, aby tam zůstali, a jsem pro to, aby nedocházelo k redukci aliančních sil, protože by to znamenalo vítězství Tálibánu. Mimochodem Tálibán prakticky ovládá provincii Hilmand, dobyl město Kundúz, které bylo osvobozeno nikoli afghánskou armádou, ale aliančními jednotkami. Afghánská armáda nevyniká, a teď to řeknu nesmírně zdvořile, přílišnou bojeschopností, dala by se použít i tvrdší rétorika, a já jsem říkal v té Varšavě, uvědomte si, že i když se vám podaří porazit Islámský stát, budete mít nový Islámský stát, který se jmenuje Afghánistán. A je úplně jedno, jestli mu vládne Tálibán, Al-Káida nebo kdokoli jiný. Tolik k metastázím a k nebezpečí. A teď se přesunu k tématice, která je bolestná, ožehavá a sporná. A to je otázka migrační vlny.  Víte, v Evropě po desetiletí probíhala migrace, ale byla to migrace vnitrokontinentální a byla to migrace lidí s velmi podobnou kulturou. Koneckonců z Československa se emigrovalo po roce 1948 i po roce 1968 a jsem velmi vděčný našim sousedům Německu, Rakousku a dalším zemím, že tyto migranty přijaly. Ale opakuji ještě jednou, byla to migrace založená na podobné, ne-li totožné kultuře. Dnes prožíváme interkontinentální migraci. A co je horšího, je to migrace založená na velmi odlišné kultuře. I odlišnou kulturu lze asimilovat, jak dokazuje příklad vietnamské komunity u nás. Samozřejmě, že například ukrajinská komunita, která je v České republice, vyniká pracovitostí, jazyková bariéra není příliš silná a tito lidé zpravidla nepobírají sociální dávky. Islámští imigranti vycházejí z dramaticky odlišné kultury. Bývalý ministr školství profesor Piťha mluvil v jedné své stati o náboženství smrti a náboženství života. Budiž, nepoužívejme těchto metafor, ale uvědomme si, že například vztah Islámu k ženám, tedy k polovině populace, je dramaticky odlišný od evropské kultury a takových příkladů bych mohl uvést více. A to je důvod mého postoje k této vyhraněné skupině imigrantů, nikoli imigrantů obecně. Velmi silné pochybnosti o jejich asimilovatelnosti a o jejich integrovanosti. Zastavit migrační vlnu, která bude zřejmě pokračovat ještě několik následujících let, v optimálním případě, vyžaduje společnou ochranu evropských hranic. Nechci říci v pesimálním případě, ale v něčem, co by se dalo nazvat second best, ochranu národní. Maďaři byli kdysi kritizováni za svůj plot a byli vzati na milost jenom proto, že je to plot, který chrání schengenskou hranici. Upozorňuji, že Rakousko nedávno zahájilo přípravné práce na výstavbě sto kilometru dlouhého plotu s Maďarskem, a to už není žádná ochrana schengenského hraničního prostoru. Jinými slovy, kdyby konečně Evropská unie našla odvahu chránit své vnější hranice, což je přímo povinnost každého rozumného soustátí, nemuseli bychom uvažovat o výstavbě vlastních hraničních zábran v případě významné a pravděpodobně tranzitní migrační vlny přes české území do Německa.  Pokud jde o návrhy komisaře Oettingera, který, ač je komisařem pro digitální ekonomiku, se neustále plete do věcí, kterým vůbec nerozumí, a v poslední době se jedná o návrh na jednotné sociální dávky v celé Evropě pro všechny imigranty, tak bych chtěl jenom upozornit, že ve stejné logice bychom v celé Evropské unii měli požadovat stejnou průměrnou mzdu. Více tento šílený nápad nezasluhuje komentovat.  Když už jsme na půdě Evropy, jsem rád, že prezident a vláda ve vztahu k Číně postupují naprosto shodně. Průlom v našich vztazích zahájil Lubomír Zaorálek svojí návštěvou Pekingu, pokračoval jsem v tom já dvěma návštěvami Pekingu a skončil premiér Sobotka svojí poslední návštěvou. Jsem tedy rád, že mohu v této oblasti konstatovat naprostou shodu.  Pokud jde o rusko-čínské vztahy, omlouvám se, rusko-české vztahy, i když rusko-čínské vztahy jsou bezesporu také komplikované, tak největší překážkou zde jsou sankce. Jednak sankce Evropské unie vůči Ruské federaci a jednak protisankce Ruské federace vůči Evropské unii. První typ sankcí poškozuje zejména náš průmysl, viz nedávný příklad KOVOSVITU, a pokud jde o opačné sankce, tak poškozují zejména naše zemědělství. Vývoz zemědělských komodit do Ruské federace. Přátelé, bez ohledu na konkrétní zemi, jsem byl z historického hlediska vždy proti jakýmkoli sankcím, prostě proto, protože si myslím, že jsou neúčinné, že je to něco, čemu se říká lose-lose strategy, stejně jako je win-win strategy. A konkrétní příklad jsou sankce proti Kubě. Trvaly padesát let a teď je Obama zrušil. A co se těmi sankcemi dosáhlo? A to byla slabá země. Možná, že kdyby se zvolil přístup, kterému komunisté říkali ideologická diverze, to znamená výměna turistů, podnikatelů, studentů a samozřejmě i politiků, tak by už Kuba byla dnes svobodnou a demokratickou zemí. Kdysi jsem říkal kubánským imigrantům, blahopřeji vám k vaší strategii, je velice úspěšná, má jenom jednu skvrnku, a sice že Castro už je čtyřicet let prezidentem Kuby.  Blížím se k závěru a nemohu se nevyjádřit k brexitu a současnému stavu Evropské unie. Brexit je samozřejmě chyba a ztráta jak pro Británii, tak pro Evropskou unii. A jako eurofederalista jsem výrazný kritik těch vedoucích představitelů a těch konkrétních opatření Evropské unie, které spolu zapříčinily odchod Britů z Evropské unie. A nemůžeme si namlouvat, že na tom neneseme svoji spoluodpovědnost.  Na závěr tedy chci uvést několik trochu anekdotických, ale inspirativních konkrétních příkladů. Přijal jsem eurokomisařku Jourovou a říkám jí, paní Věro, co děláte v Bruselu? Ona říkala, pane prezidente, dostala jsem za úkol připravit směrnici Evropské unie o jednotné výrobě vosku. Tak jsem se jenom zeptal, jestli se to bude týkat i hřbitovních svící, a pak jsem odešel. Po půl roce jsem ji přijal znovu. Paní Věro, co děláte v Bruselu? Pane prezidente, dostala jsem za úkol připravit směrnici Evropské unie o jednotné výrobě inkoustu do laserových tiskáren. A asi před rokem už jsem se setkal s předsedou rakouského Senátu, který mi říkal, teď jsme dostali směrnici o jednotných rozměrech traktorových sedaček. Vzhledem k tomu, že je různá míra obezity v Evropské unii, obávám se, že některým evropským traktoristům bude tato norma způsobovat jisté komplikace týkající se jejich pozadí. Tyto anekdotické případy ovšem odhalují strašlivou prázdnotu dnešní politiky Evropské unie, bruselskou byrokracii, vydávání nesmyslných směrnic, které popírají princip subsidiarity a totální neschopnost vybudovat sen, vybudovat vizi budoucí Evropy včetně jednotné zahraniční a obranné politiky, proto říkám, že jestliže Evropská unie nedokáže bránit své vnější hranice, není to chyba myšlenky Evropské unie, je to, jasně a prostě řečeno, výraz neschopnosti jejích konkrétních vedoucích představitelů. Nedávno jsem totéž říkal Jeanu Claudu Junckerovi. Vyjmenoval jsem mu tytéž případy, jako vám, jeho odpověď zněla, it's stupid. Já jsem s ním souhlasil a říkám, Jeane Claude, nejsi náhodou předseda Evropské komise? A na to už mi zůstal odpověď dlužen. Ve srovnání se zakladateli Evropské unie vidím velmi žalostný stav u těch, kdo se soustřeďují na generování těchto směrnic a nemají koncepční myšlení ani vizi. Proto je brexit naší společnou porážkou, ale nemůžeme ho svádět pouze na Brity. Musíme vidět i naši vlastní odpovědnost a hledat řešení a hledat nápravu.  Dámy a pánové, zcela závěrem bych chtěl říci, že jsem velmi rád, že konečně, na rozdíl od schwarzenbergovských dob, začalo účinně spolupracovat Ministerstvo zahraničí s Ministerstvem průmyslu a obchodu. Jsem velmi rád, že byly uzavřeny konkrétní dohody o dělbě práce a že se začala nikoli slovy, ale činy prosazovat ekonomická diplomacie. Jsme malá země, morální kazatelství nám nepomůže, i když se přiznávám, že jsem včera ostře protestoval u velvyslankyně Gambie proti vraždám a mučení vedoucích představitelů opozice v gambijském vězení, kde šílený prezident pronásleduje čarodějnice, protože uhranuly jeho tetu. Jsou chvíle, kdy se i český prezident musí vyjádřit k lidským právům. Ale na druhé straně tuto situaci můžeme ovlivnit jenom minimálně. To, co můžeme reálně ovlivnit, je rozsah našeho exportu a objem zahraničních investic u nás. Vím, že byly velké spory ohledně naší čínské společné politiky, ale nezapomeňte, i když to málokdo ví, že Čína je největším zahraničním investorem v Německu, a není důvod, aby nerostly i její investice u nás. Máme s ní už tři letecké linky, zatímco taková Vídeň má jednu. Rozjíždí se účinná spolupráce, a měli bychom se zamyslet nad tím, zda ji náhodou nechtějí ochromit ti, kdo by ve skutečnosti pomohli jiným zemím, aby vozily čínského prezidenta ve zlatém kočáře, aby ho vítaly s čínskými prapory na  Pennsylvania Avenue a aby Česká republika se těchto investičních ekonomických toků neúčastnila a zůstala jakýmsi hrdým ostrovem zahaleným do tibetských otrokářských vlajek. Neboť Tibet, jak známo, byl v minulosti otrokářskou, nebo, chcete-li, otrokářsko-feudální společností.  A proto vás prosím, abyste v rozsahu svých kompetencí působili na pomoc českému exportu, který v poslední době začal poněkud ochabovat, abyste působili stejně tak jako další politici na přitahování atraktivních zahraničních investic s vysokou přidanou hodnotou a konečně abyste dosáhli toho, že vztahy České republiky se zeměmi, kde budete působit, při respektování jejich pravidel, byly přinejmenším korektní a v dobrém případě i přátelské. Udělat si nepřátele dokáže každý idiot, vytvářet si přátele je těžká diplomatická práce.  Děkuji vám za vaši pozornost.    
2016-01-04;http://www.zemanmilos.cz/cz/clanky/projev-prezidenta-republiky-pri-otevreni-ceskeho-olympijskeho-domu-v-riu-934707.htm;Projev prezidenta republiky při otevření Českého olympijského domu v Riu; Vážený pane předsedo Českého olympijského výboru, vážený pane prezidente Slovenské republiky, milý Andreji, dámy a pánové,  Česká republika, či spíše český národ, už dal Brazílii dvě věci, dá-li se mluvit o věcech, když jde o lidi. Prvním člověkem, který se zapsal z českého národa do dějin Brazílie, byl, jak dobře víte, prezident Kubitschek. Typicky české jméno, takže nikdo nemůže popírat, že to byl Čech. Ale ještě před ním to byl Jan Antonín Baťa, který byl vyštván do dokonce dvojnásobného exilu, jednou nacistickým a podruhé komunistickým režimem, a v Brazílii postavil tři až čtyři města. Komu z vás, ne, komu z nás se podaří založit jedno město, natož čtyři. Takže, myslím si, že už máme odpracováno, a všechno, co Češi udělají na těchto olympijských hrách v Brazílii navíc, nám bude ještě přidáno.   Prezident s vámi nemůže sportovat. Můj sportovní výkon by byl naopak tak žalostný, že by zcela znehodnotil ony dva předchozí české přínosy. Prezident může udělat pouze jedno, protože nemáme radit druhým, jak mají pracovat a máme pracovat sami, a sice, jak už jsem řekl, že na rozdíl od minulosti, kdy se na Pražský hrad zvali pouze medailisté a kdy se tam nezvali členové realizačních týmů, zavázal jsem se, ale kdyby jen zavázal, už jsem to také udělal po olympiádě v Soči, že s úctou, pokorou a radostí na Pražském hradě přijmu všechny olympioniky bez ohledu, zda vyhráli nebo nevyhráli, a také ty na které se často zapomíná, trenéry, lékaře, maséry a podobně. Protože i oni mají nesporný a velký díl na úspěchu našich sportovců. Takže na shledanou na Pražském hradě.    Miloš Zeman, prezident republiky, Rio de Janeiro, 4. srpna 2016 
2016-01-12;http://www.zemanmilos.cz/cz/clanky/projev-prezidenta-republiky-pri-prijeti-zastupcu-odboroveho-svazu-pracovniku-hornictvi-geologie-a-naftoveho-prumyslu-552277.htm;Projev prezidenta republiky při přijetí zástupců Odborového svazu pracovníků hornictví, geologie a naftového průmyslu;Dámo a pánové,vidím, že hornická profese je málo feminizována, a jsem rád, že je mezi námi alespoň jedna žena, i když se obávám, že čtyřiceti procentní kvóty by ve vaší profesi nebyly příliš efektivní.Jsem velmi rád, že se s vámi na vaši žádost mohu setkat. Chtěl bych vám jasně říci, že podporuji, aby po, tuším, tří tisících a tří stech, možná třiatřiceti, odpracovaných směn měli horníci v hlubinných dolech nárok na šestileté zkrácení doby odchodu do důchodu.Chtěl bych vám také říci, že se domnívám, že by se to zdaleka nemělo týkat jenom OKD, i když v případě OKD to bude drtivá většina případů, ale znám také minimálně dva případy hlubinných dolů, kterých by se to mělo týkat také, a to jsou uranové doly v Dolní Rožínce a poslední a jediný důl Centrum na hnědé uhlí na Sokolovsku.Na druhé straně stejně poctivě říkám, že tím by to mělo skončit, protože jinak bychom otevírali Pandořinu skřínku, pak by to chtěli i horníci v povrchových dolech, pak by to chtěli pracovníci v hutích a na to už bohužel státní rozpočet nemá peníze. Takže je dobré si říkat věci narovinu, i když jsou možná nepříjemné.Jsem samozřejmě podrobně informován o situaci v OKD. Víte, že už delší dobu upozorňuji na tunelování tohoto podniku, a myslím si, že vedle, kde vzhledem k horku dostaneme zmrzlinu, si můžeme o situaci v OKD podrobněji pohovořit, protože bych si velmi přál, aby právě horničtí odboráři měli hlasité slovo při řešení tohoto problému v zájmu nejenom deseti tisíc zaměstnanců tohoto podniku, ale také navazujících profesí. Ještě jednou vám děkuji, že jste přišli, a myslím si, že společně bychom měli usilovat o řešení problému, který jsme sice nevytvořili, ale který je na nás. 
2016-01-12;http://www.zemanmilos.cz/cz/clanky/projev-prezidenta-republiky-pri-nominacnim-veceru-ceskeho-olympijskeho-výboru-358956.htm;Projev prezidenta republiky při nominačním večeru Českého olympijského výboru; Vážený pane předsedo Českého olympijského výboru, vážená paní ministryně, vážení olympionici, dámy a pánové.Velice děkuji za pozvání na tento nominační sněm a chtěl bych samozřejmě všem našim sportovcům připomenout Coubertinovo heslo, není důležité zvítězit, důležité je zúčastnit se. Abych ze své strany toto heslo také trochu naplnil, chtěl bych připomenout, že již při minulých zimních olympijských hrách v Soči jsem na Pražském hradě velice rád přijal všechny naše olympioniky bez ohledu na to, zda byli nebo nebyli nositeli medailí, a tím jsem porušil vžitou tradici, já ostatně rád tradice porušuji, že byli přijímáni pouze medailisté. Protože i když se nevydávám za sportovce, vím, že každý z nás může někdy upadnout nebo se mu stane jiná nehoda a roky tvrdého tréninku jsou tím pádem ztraceny.Takže, chtěl bych slíbit všem olympionikům bez ohledu na jejich výsledek, protože výsledkem je už to, že se na olympijské hry nominovali, že se opět setkáme na Pražském hradě. Rád jsem vyhověl přání předsedy Mezinárodního olympijského výboru, abych se zúčastnil zahájení olympijských her, a prosím, abyste to nechápali jako politickou turistiku, ale naopak jako výraz úcty všem našim sportovcům. Vydržel jsem v životě už leccos, vydržím i komára ziku. A co říci zcela závěrem. Samozřejmě, že česká olympijská výprava má jako jeden ze symbolů našeho nejúspěšnějšího atleta všech dob Emila Zátopka a já vzpomínám na jeho heslo, když nemůžeš, tak přidej. Takže, dovolte mi, abych zcela závěrem popřál všem našim olympionikům radost ze soutěže, a když to bůh dá, tak i radost z úspěchu. A zcela poslední poznámka. Je mi líto, že mezi námi není Martina Sáblíková, o které už pan předseda Kejval hovořil. Se zdvořilostí mně vlastní si nemohu odpustit poznámku o neschopnosti českého cyklistického svazu. A ať už moje žádost u předsedy Mezinárodního olympijského výboru dopadne jakkoli, dovolte, pane předsedo, abych Vaším prostřednictvím poslal Martině alespoň tuto kytičku.Děkuji.  
2016-01-01;http://www.zemanmilos.cz/cz/clanky/projev-prezidenta-republiky-pri-tiskove-konferenci-k-ukonceni-navstevy-kraje-vysocina-500748.htm;Projev prezidenta republiky při tiskové konferenci k ukončení návštěvy Kraje Vysočina;Vážený pane hejtmane, dámy a pánové, já bych se připojil k poděkování týmu pana hejtmana, u týmu prezidentské kanceláře je dobrá práce samozřejmostí, a doufám, že za rok se opět na Vysočinu vrátím. Já ostatně v ní zůstávám, nebo na ní zůstávám, protože jako obvykle zde budu trávit svoji zatím pětidenní dovolenou.  Protože pan hejtman řadu témat vyčerpal, já bych se soustředil především na témata týkající se diskuze s občany. Přiznávám se totiž, že nemám rád politiky, kteří přijedou do podniku, setkají se s vedením podniku a nesetkají se se zaměstnanci. Stejně tak nemám rád politiky, kteří přijedou do města, setkají se s vedením, zastupiteli města a nesetkají se s občany. Mohu si to vyložit dvojím způsobem, a sice, buď se občanů bojí, anebo jim nemají co říci, a obojí je samozřejmě špatně.  Takže já jsem se samozřejmě setkal v Agrostroji i se zaměstnanci tohoto podniku, setkal jsem se pochopitelně i s dalšími pracovníky jednotlivých firem. Mimochodem musím dodat, že ten alternátor mě uchvátil a koriguji svoje názory, pokud jde o zelenou energii, protože v oblasti biomasy, kde jsem ostatně nikdy neměl zásadní námitky, mě nadšení a úspěchy těchto lidí přesvědčily k podpoře biomasy. Zachovávám si opět ovšem rezervovaný postoj k podpoře solární a větrné energie. Ze setkání s osobnostmi pro mě bylo nejdůležitější, aniž bych kohokoli dalšího podceňoval, setkání s Martinou Sáblíkovou a jejím trenérem. My už jsme se viděli několikrát, například na olympiádě v Soči. O to více mně bylo líto, že nemůže jet na olympiádu do Ria, a proto jsem podnikl poslední zoufalý pokus. Dnes jsem podepsal dopis předsedovi Mezinárodního olympijského výboru, který mě přemluvil, abych navštívil začátek olympiády, se žádostí o takzvanou divokou kartu pro Martinu Sáblíkovou, protože jedině tento předseda může tuto divokou kartu udělit a tak svým způsobem kompenzovat hrubou administrativní chybu českého cyklistického svazu. Závěrem mně dovolte, abych vaším prostřednictvím poděkoval všem občanům, kteří v míře více než hojné naplnili náměstí vysočinských měst a v případě Martínkova vesnice roku Vysočiny. Pokud jste přijeli dříve, mohli jste vidět asi dva tisíce občanů Bystřice nad Pernštejnem na zdejším náměstí. Nepochybuji o tom, že Česká televize oznámí, že jich bylo dvě stě. Při této příležitosti bych zcela závěrem České televizi popřál, aby jí nevyhořel další přenosový vůz, jako se to stalo při mé nedávné tiskové konferenci k policejní reorganizaci. Děkuji vám za vaši pozornost.
2016-01-29;http://www.zemanmilos.cz/cz/clanky/projev-prezidenta-republiky-pri-setkani-se-zastupiteli-kraje-vysocina-949212.htm;Projev prezidenta republiky při setkání se zastupiteli Kraje Vysočina;" Vážení členové krajského zastupitelstva, paní starostky, páni starostové, dámy a pánové,vracím se již potřetí do kraje mého srdce, a to nemohu říkat v žádném jiném kraji. Vždy si vzpomenu na nádhernou báseň Františka Halase Já se tam vrátím, a kdyby mi jen oči pro pláč zbyly, já se tam vrátím, já se tam třebas i po slepu vrátím. A to, prosím pěkně, napsal Halas v době, kdy žil v Kunštátu na okraji Vysočiny a teprve v roce 1944 se přestěhoval do srdce Vysočiny, to jest do Sněžného.A já se teď budu stěhovat na dovolenou rovněž do srdce Vysočiny, do Nového Veselí, a doufám, že jako čestný občan Nového Veselí budu i nadále lobbovat u pana hejtmana, aby tato obec, přesněji řečeno městys, dostala svůj obchvat. Když jsem studoval podklady, tak si říkám, že, zaplať pánbůh, na Vysočině je podprůměrná nezaměstnanost, nejčistší životní prostředí, nejnižší kriminalita, nejnižší sebevražednost, bohužel průměrná mzda je tady o dva a půl tisíce nižší, než je celostátní průměrná mzda a s tím bychom teď měli něco udělat. A protože každý, kdo přijede na Vysočinu, by měl přinést jitřní dar, tak možná, že víte, že jsem se v poslední době docela dost exponoval v rozvoji česko-čínských obchodních vztahů a jedním z výsledků této spolupráce je i to, že druhý největší podnik na Vysočině, to jest Žďas, dostane vstupem čínské společnosti CEFC významnou kapitálovou injekci, kterou před několika dny posvětil i Úřad pro hospodářskou soutěž. Takže to je ten jitřní dar, abych nepřišel s prázdnýma rukama. Samozřejmě, že jsme s panem hejtmanem již několikátý rok diskutovali o hospicích. Připomínám, že po Karlovarském kraji je Vysočina jediný kraj, který nemá kamenný hospic. Na druhé straně věřím, že se tato situace změní, už proto, že se také připravuje změna zákona o hospicové péči, takže hospice se stanou rovnoprávnými zdravotně-sociálními zařízeními. Na druhé straně, chtěl bych ocenit, že kraj Vysočina se stará o památky lépe než většina ostatních krajů. Přivážím s sebou knihu, které se mezi hejtmany říká „Kladivo na hejtmany"", a to je seznam zchátralých památek včetně fotografické dokumentace. Ale znova opakuji, ve srovnání s jinými kraji je na tom Vysočina téměř nejlépe, a za to bych chtěl opravdu poděkovat. Takže, těším se na naši diskuzi, protože smyslem všech těchto setkání, ať už s politiky, s občany, se zaměstnanci, s vedením podniků a podobně, není pronášet dlouhé monology, smyslem těchto setkání je diskuze a vnímání názorů a argumentů těch druhých, protože svoje názory člověk docela dobře zná a nemusí sám sebe přesvědčovat. Jsem rád, že jsem tady a těším se, že budu pokračovat na nafukovacím člunu na rybníce v Novém Veselí, protože mně osud a moji spolupracovníci dopřáli pětidenní dovolenou.Děkuji vám za pozornost.   "
2016-01-23;http://www.zemanmilos.cz/cz/clanky/projev-prezidenta-republiky-pri-slavnostnim-veceru-k-zahajeni-provozu-linky-sanghaj-praha.htm;Projev prezidenta republiky při slavnostním večeru k zahájení provozu linky Šanghaj-Praha; Vážení pánové,jsem velmi rád, že jsem se opět mohl setkat s vedoucími představiteli China Eastern, a protože mám dobrou paměť, vzpomínám si na naše krásné setkání v Šanghaji, kde jsme porušili všechny konvence a dohodli jsme se, že podaná ruka je více než podepsaná smlouva. A tak jsme si podali ruku na to, že vznikne linka Šanghaj-Praha. Já se nechci vměšovat do vnitřních záležitostí Čínské lidové republiky, plně uznávám, že Peking je politické centrum Číny, jsem rád, že létá linka Peking-Praha, ale Šanghaj je ekonomické centrum Číny a všichni to víme. A proto nesmírně vítám, že za chvilku budeme přestřihovat symbolickou pásku, která tuto linku tak říkajíc odšpuntuje. Těším se, samozřejmě, i na to, že vznikne další linka od Čcheng-tu do Prahy, ale chtěl bych vám říci, protože politici by neměli mluvit dlouze, že jsem přesvědčen, že Čínská lidová republika se během dvou, tří let stane největší ekonomikou světa. Vím, že China Eastern je již dnes jedna z deseti nejvýznamnějších leteckých společností světa. Chtěl bych této společnosti z celého srdce popřát, aby se stala společností nejvýznamnější, taky během dvou nebo tří let jako její země. A doufám, že právě bezpečný přístav, který čínské aerolinie naleznou právě v Praze, k tomu alespoň malým, ale podstatným dílem přispěje. Vidím, že tady máme jenom vodu, co se dá dělat, ale dovolte mi, abych alespoň vodou připil na úspěch společnosti China Eastern. Na zdraví!  
2016-01-22;http://www.zemanmilos.cz/cz/clanky/projev-prezidenta-republiky-pri-prijeti-ucastniku-fotbaloveho-me-1976-176056.htm;Projev prezidenta republiky při přijetí účastníků fotbalového ME 1976;Fotbalisty nemohu oslovovat dámy a pánové, i když je i ženský fotbal, takže milí a drazí vítězové před čtyřiceti lety, dovolte mi, abych vám ještě jednou, po tisící prvé, blahopřál ke zlaté medaili z Bělehradu. Samozřejmě, že panu Panenkovi ještě jednou popřeji k jeho slavnému dloubáku. Často jsem přemýšlel o tom, co by se stalo, kdyby ten dloubák nevyšel. Pan Panenka by byl ostrakizován, celý národ by ho nenáviděl. A já bych vás přesto přijal a přesto bych vám poděkoval, protože ve sportu, stejně tak jako v politice, jsou vítězství i prohry.Jsem rád, že vás vidím, mám radost z tohoto setkání a ještě jednou vám děkuji.   
2016-01-21;http://www.zemanmilos.cz/cz/clanky/projev-prezidenta-republiky-na-x-sjezdu-ceskeho-svazu-bojovniku-za-svobodu.htm;Projev prezidenta republiky na X. sjezdu Českého svazu bojovníků za svobodu;" Vážený pane předsedo, dámy a pánové,   velice děkuji za pozvání na desátý sjezd Svazu bojovníků za svobodu. Velice si vážím vyznamenání, které jsem od Vás dostal. Myslím si, že si to nezasloužím, ale že si to ještě odpracuji. Kromě toho, dobře víte, že jsem i členem tohoto Svazu, takže se cítím jako doma.  Přemýšlel jsem, co Vám řeknu, protože není dobré opakovat to, co už bylo mnohokrát řečeno a proto bych se chtěl spolu s Vámi zamyslet nad tím sladkým slovem svoboda. Slovem, které je mnohokrát zneužíváno. Vím, že je snadné bojovat za svobodu, když je v naší společnosti svoboda potlačována. Díky bohu, tak tomu dnes v zásadě není a já se ptám, co dělat, aby náplň Svazu bojovníků za svobodu nebyla redukována pouze na vzpomínky na nacizmus nebo komunizmus, tedy totalitní ideologie, a aby do řad tohoto Svazu přivedla i novou mladou generaci.  Můžeme říci, že už není zapotřebí bojovat za svobodu, ale já si myslím, že to není pravda. V Lidicích jsem nedávno upozornil na výhonky neonacizmu, té politické strany, která se bratří s Kotlebovou stranou na Slovensku, tedy se stranou, která podporovala vraždění Židů, která vyhlásila, myslím tím samozřejmě Jozefa Tisa, válku Spojencům a tak dále. Jak víte, poslanci Kotlebovy strany si na výroční den popravy Jozefa Tisa připnuli černé stužky a tím demonstrovali svoji solidaritu s masovým vrahem a válečným zločincem.   Nelze tedy tvrdit, že neonacizmus u nás je zcela mrtev. Ale jsou i jiné formy omezování svobody. Zastávám názor, že boj za svobodu, není primárně bojem za svobodu vlastních názorů, ale za svobodu názorů těch druhých. Vzpomínám na krásný Voltairův výrok - Nesouhlasím s vámi, ale budu dělat vše, abyste svůj názor mohl zastávat. A právě dnes se setkáváme s tím, že existuje nikým nevolená pseudoelita, která své názory považuje za nadřazené názorům ostatních.   Víte, uvedu vám extrémní příklad, který je tak trochu inspirován výrokem mého přítele senátora Kubery, který poněkud nezdvořile označuje lidi tohoto typu jako „dobrosery"". Já bych spíše použil elegantnějšího výroku, to jest pachatele dobra. Ten extrémní příklad spočívá v tom, že byl člověk, který absolvoval francouzské školy, pak se vrátil do své země a páchal tam dobro. Ten člověk se jmenoval Pol Pot, ta země se jmenovala Kambodža a výsledkem páchání dobra byly dva miliony mrtvých. Řeknete, a budete mít pravdu, že je to velmi extrémní případ, ale právě v extrémech se nejlépe ukazuje pravda.  Vzpomínám si na krásnou knihu Karla Poppera, Open Society and Its Enemies, a myslím si, že i dnes jsou nepřátelé otevřené společnosti a to ti, kteří nepřipouštějí rovnoprávný dialog a rovnost všech názorů, a kteří vycházejí z toho, že některé názory jsou nadřazenější těm druhým. Týká se to v dnešní době například debaty o migrační krizi nebo čehokoli dalšího.  V duchu Francouzské revoluce bychom tedy měli bojovat nejenom za svobodu, ale i za rovnost, protože jakékoli nadřazování může vést k pokusům o cenzuru a bude nás vracet zpátky do totalitní společnosti, kde jsme všichni byli navlečeni do jediné názorové uniformy a kdy odlišnost názorů byla trestána.  Myslím si, že by bylo dobré opět uvést jeden konkrétní příklad. Existoval kněz, nebo existuje kněz, který chtěl kandidovat na prezidenta. Proč ne? Podle církevního práva mu to církevní autority zakázaly. Místo toho, aby tento kněz vystoupil a řekl, chtěl jsem kandidovat, ale nemohu, prohlásil, že nebude kandidovat proto, že, cituji: „V českém národě je příliš málo moudrých lidí."" Konec citátu. Nu a já se ptám, není právě toto odstrašující příklad, kdy vlastně říkám, můj národ mě není hoden? Není náhodou pravda, že ve skutečnosti, možná, tento člověk není hoden svého národa.   Snažme se tedy dosáhnout toho, aby v naší společnosti žili aktivní a sebevědomí občané, kterými nebude nikdo manipulovat, kteří budou přijímat věrohodné informace bez jakékoli cenzury a kteří si sami bez manipulativního a mediálního nátlaku jakýchsi pseudoelit, kteří sami rozhodují o tom, kdo je v tomto národě moudrý a kdo moudrý není, budou si sami rozhodovat o tom, koho vyberou ve svobodných volbách za svoje představitele.   A dovolte mi, abych skončil jedním krásným citátem našeho starého, velmi starého klasika. A jistě poznáte, o koho jde. „Sám svobody kdo hoden, svobodu zná vážiti každou.""   Děkuji Vám za pozornost.  Miloš Zeman, prezident republiky, Praha, 21. června 2016  "
2016-01-16;http://www.zemanmilos.cz/cz/clanky/projev-prezidenta-republiky-pri-„czech-top-100“-289929.htm;Projev prezidenta republiky při „CZECH TOP 100“;Vážený a milý Honzo Struži, dámy a pánové,chtěl bych především Honzovi poděkovat za to, že už od roku 1994 organizuje toto setkání CZECH TOP 100. Je řada efemérních aktivit, které vzniknou a rychle zaniknou, a aktivita, která trvá více než dvacet let, si zaslouží naše uznání.Dovolte mi, abych se velmi stručně vyjádřil v návaznosti na předchozího řečníka ke stavu české ekonomiky. Samozřejmě jsem velice uvítal její růst. Ale nebyl bych tím, kdo se v minulosti zabýval varovnými prognózami, abych současně neupozornil na některé varovné signály. Honza Struž tady mluvil o tom, že tržby těch sto hlavních firem o něco poklesly, dovolte mi, abych to upřesnil, poklesly o jedenáct procent, a to je samozřejmě hodně. Zadruhé, ano, můžeme se kojit nadějí, že malé a střední podniky tento pokles kompenzují, ale nezapomeňte, že malé a střední podniky jsou ve velké míře subdodavateli těch velkých podniků a s určitým časovým zpožděním se tedy v jejich činnosti neúspěch velkých podniků může odrazit.Co proti tomu dělat? Nejsem názoru jako Česká národní banka, že nás zachrání znehodnocování koruny. Jistě, krátkodobě pomůže exportérům, ale to, co dává exportu jednou rukou, druhou rukou bere těm, kdo importují. Nemůžeme se také domnívat, že trvale podhodnocená pracovní síla, třicet procent ve srovnání s německými mzdami je v české ekonomice, nám pomůže, protože podle tohoto kritéria by nejvíce prosperující ekonomikou světa byl Bangladéš, kde je pracovní síla nejlevnější. Potřebujeme dobře placenou, vysoce kvalifikovanou pracovní sílu, potřebujeme silnou měnu, se kterou můžeme soutěžit na světových trzích, a jako další varovný signál bych uvedl výrazný pokles stavebnictví, o němž, jak víte, se říká, že je indikátor konjunktury. A tento pokles, který je až překvapivě vysoký, nám ukazuje, že v naší ekonomice je stále ještě něco špatně.Co pro to mohou dělat politici? Především nesmí přeceňovat svůj vliv na ekonomický růst. Kdyby došlo k ekonomickému poklesu, tak by se jim to zatraceně vrátilo, protože by politici, možná právem, byli obviňováni za tento pokles. Hlavním faktorem ekonomického růstu jsou podnikatelé, a podnikatelům je třeba konkrétně pomáhat politickou vůlí, pomáhat při rozšiřování exportních trhů, a proto jsem rád, že přes kritiky, které ignoruji, se podařilo prolomit ledy ve vztazích s Čínou, a dodávám, že vítěz dnešní soutěže, Škoda Auto, má svůj největší trh právě v Číně. A myslím si, že čeští i zahraniční podnikatelé, ale v tomto případě zejména čeští, by měli být daleko více než dosud oceňováni. Není jenom Zdeněk Bakala a Viktor Kožený. Jsou desítky a stovky opravdu úspěšných podnikatelů. Já proto dělám alespoň to, že dvacátého osmého října vždy uděluji státní vyznamenání podnikatelům, aniž by mně to Poslanecká sněmovna nebo Senát doporučovaly, protože většina poslanců a senátorů zřejmě netuší, že jsou u nás úspěšní podnikatelé, které je třeba i tímto způsobem symbolicky ocenit.S mnoha z vás se setkávám jak při zahraničních cestách, tak při domácích setkáních včetně mých návštěv krajů. Řekl jsem včera na festivalu exportérů, že se považuji za obchodního cestujícího České republiky. A vám bych chtěl říci, že se stejně tak považuji jak za prezidenta zaměstnanců, tak za prezidenta zaměstnavatelů, protože jeden bez druhého nemohou úspěšně existovat. Říká se o mně přátelé, že každý svůj projev končím bonmotem. Je to pravda. Ale na tomto shromáždění neřeknu bonmot svůj, ale řeknu bonmot podnikatele, který založil podnikatelskou školu, a je škoda, že ne všichni podnikatelé se touto školou řídí. Ten podnikatel se jmenoval Tomáš Baťa a nikdy neříkal moji zaměstnanci, vždycky říkal moji spolupracovníci. Vždycky si uvědomoval, že stroje a budovy lze nahradit, ale sehraný tým lidí, ten největší lidský kapitál, se dá nahradit velmi obtížně. Cituje se mnoho jeho výroků, ale jeden se téměř necituje, protože je urážlivý, a doufám, že tato urážka se netýká vás zde přítomných ve Španělském sále. Ten výrok zní, neříkej, že to nejde, řekni, že to neumíš.Děkuji vám za vaši pozornost.  
2016-01-15;http://www.zemanmilos.cz/cz/clanky/projev-prezidenta-republiky-pri-zahajeni-festivalu-exportu-cz-2016-935523.htm;Projev prezidenta republiky při zahájení Festivalu Exportu CZ 2016;Dobrý den, dámy a pánové, děkuji za pozvání na Festival Exportu a dovolte mi, abych v krátkém, zhruba pětihodinovém projevu objasnil některé svoje názory na tak zvanou politiku ekonomické diplomacie.Víte, že země malého nebo středního rozsahu působí poněkud směšně, jestliže svoji zahraniční politiku zakládá na moralistním kazatelství, zatímco ostatní země vesele obchodují. Proto si myslím, že pragmatický přístup založený na ekonomické diplomacii, a tedy na podpoře exportu, na jedné straně a podpoře zahraniční investic na straně druhé, je pro zemi našeho rozsahu jediným rozumným řešením.Nicméně, nejsem tady proto, abych říkal samozřejmosti. To znamená, že jako obvykle bych vám nabídnul pro naši diskuzi několik provokativních tezí, které vás možná neuspokojí, ale nelekejte se, zůstanu jenom u dvou.Teze číslo jedna. Je hezké, že exportéři jásají nad devalvací koruny a z krátkodobého hlediska je to pro ně nesporně podnět. Nicméně, z dlouhodobého hlediska se domnívám, že slabá koruna vede k lenosti, vede ke snižování inovačních impulzů, produktivity práce, či konkurenceschopnosti. Mimochodem, vidím tady jistou analogii s podbízením se ať už levnou měnou nebo levnou pracovní silou. Jsou lidé, kteří říkají, že potřebujeme snížit zejména vedlejší náklady práce, což objektivně znamená, že to budou prostředky na důchody nebo na zdravotnictví, a že máme konkurovat právě levnou pracovní silou, což možná byla naše komparativní výhoda v devadesátých letech, ale rozhodně není komparativní výhodou dnes. Tony Blair kdysi říkal, musíme konkurovat dobře placenou a vysoce kvalifikovanou pracovní silou, a já s tímto názorem souhlasím. Všichni víme, že průměrná mzda českých zaměstnanců je přibližně třicet procent průměrné mzdy v Německu, a každý politik by měl, mimo jiné, usilovat o to, aby se v jeho zemi zvyšovala životní úroveň. Tedy ještě jednou, levná koruna a levná pracovní síla jsou dobré nástroje pro krátkodobý horizont, ale dlouhodobě, chceme-li být opravdu vyspělou zemí, musíme usilovat o opak.Teze číslo dvě. Setkávám se a vidím je i tady jak s představiteli EGAPu, tak s představiteli České exportní banky. Jsem rád, že bude navýšen jejich kapitál, ale na druhé straně si nemohu odpustit názor, že v některých případech uzavírají lehkomyslné obchody. Nedostatečně si prověřují svého zahraničního partnera a pak mávnou rukou a řeknou, obchod nevyšel, EGAP mi to zaplatí. Proto, a exportéři mě z tohoto důvodu nemají příliš rádi, podporuji návrhy, aby při uzavírání pojistných smluv zde bylo alespoň desetiprocentní plnění v případě, že obchod nevyjde, ze strany toho, kdo tento obchod neprozřetelně uzavřel, a kromě toho jsem rád, že mi exportní banka vyšla vstříc, a zastávám názor, že jsou případy, kdy stojí za to podat trestní oznámení, už proto, aby je místo vás nepodal někdo jiný, například Finanční analytický útvar.Takže to jsou dvě nepříjemné teze. Neodvažuji si říkat pravdy, pravda je vždy relativní, ale teze, které exportéry příliš nepotěší.A teď něco pozitivního. Nezapomeňme, že jsme svým způsobem dosáhli poměrně výrazných úspěchů při nejrůznějších podnikatelských misích, ať už tyto mise organizuje premiér, ministr průmyslu a obchodu nebo kdokoli jiný včetně prezidenta. Myslím si, že jedním z nejvýznamnějších úspěchů bylo setkání špiček českého ekonomického života na Žofíně, při příležitosti česko-čínského investičního fóra za účasti čínského prezidenta a mě. Tam přišli lidé, kteří zpravidla se na veřejnosti vůbec neobjevují, a když se objevují, tak určitě ne spolu. A myslím si, že to, co se podařilo v průlomu na čínském trhu, bychom nyní měli opakovat na trzích dalších.Sebekriticky uznávám, že pomoc prezidenta je pro české exportéry výhodnější v zemích s prezidentským režimem včetně Číny, protože v zemích s parlamentním režimem jsou tyto cesty někdy spíše politickou turistikou než reálnou ekonomickou akcí. Ale prezidentských režimů máme na světě dost, a já někdy se závistí pozoruji, jak moji zahraniční partneři mohou jediným příkazem vyřešit problémy, jejichž vyřešení v parlamentní demokracii trvá léta a léta.Závěrem bych chtěl říci, že mě inspiroval názor jednoho, jako obvykle inteligentního, politického komentátora, který prohlásil, že redukuji politiky na obchodní cestující právě tím, co jsem vám teď říkal. Dovolte mi tedy skončit tím, že se považuji za obchodního cestujícího České republiky.Děkuji vám za vaši pozornost.  
2016-01-11;http://www.zemanmilos.cz/cz/clanky/projev-prezidenta-republiky-pri-pietnim-aktu-v-lidicich-533502.htm;Projev prezidenta republiky při pietním aktu v Lidicích; Vážená paní starostko, vážený pane řediteli památníku Lidice a Ležáky, vážení ústavní činitelé, excelence, dámy a pánové.Setkáváme se v Lidicích pravidelně, abychom samozřejmě uctili památku lidí, kteří zde zahynuli, a někdy se stává, že opakujeme stále tatáž slova, slova úcty vůči umučeným, a zapomínáme při tom na to, že tato památka by nás měla i varovat. Před třemi lety jsem v inauguračním projevu upozornil na tři nebezpečí, která podle mého názoru ohrožují českou společnost. Byly to ekonomické mafie, mediální manipulace a neonacismus. Tehdy, před třemi lety, se možná zdálo, že zveličuji toto třetí nebezpečí. Vím, že je snadné dávat nálepky a že je obtížné zdůvodňovat existenci neonacismu na našem území bez nálepkování, a proto se o to právě dnes a právě na půdě Lidic pokusím.  Dovolte mi, abych začal u našich sousedů. Nedávno poslanci Kotlebovy strany ve slovenském parlamentu ozdobili svůj šat černými stužkami na památku masového vraha a válečného zločince Jozefa Tisa. Téhož Tisa, který nechal deportovat do Německa, do plynových komor, padesát tisíc slovenských židů. A ještě za to zaplatil. Téhož Tisa, který vyhlásil válku všem spojencům a poslal rychlou divizi na východní frontu. Téhož Tisa, který v Banské Bystrici dekoroval esesácké hrdlořezy, kteří vyvraždili řadu slovenských obcí stejně tak, jako byly vyvražděny Lidice. Jestliže někdo adoruje válečného zločince a masového vraha z období druhé světové války, stává se objektivně neonacistou, a vy byste mi mohli říci, co je Vám do Slovenska, tady se to nemůže stát. Proto bych chtěl upozornit, že v Kotlebově straně v parlamentních volbách aktivně pomáhali představitelé Dělnické strany sociální spravedlnosti v čele s jejím předsedou. Jinými slovy, ten, kdo aktivně podporuje neonacismus, byť v sousední zemi, je objektivně sám neonacistou. Tato strana byla již jednou zakázána, ale zákazy nic nevyřeší, strana se přejmenuje a působí dál pod jiným jménem. Slibme si proto právě zde na půdě Lidic, že nebudeme jenom vzpomínat na minulost, protože to je málo, že budeme aktivně působit proti těm, kdo na našem území začínají opět aktivně šířit pod nejrůznějšími záminkami neonacismus, který byl založen na rasové nenávisti, ale také na víře v jedinou poznanou pravdu, v odmítání plurality názorů, který navlékal občany do fyzické i názorové uniformy a který nenápadně opět ohrožuje naší společnost a těží někdy i z váhavosti demokratických politiků neschopných postavit se čelem některým aktuálním problémům. Slibme si to, protože jedině tím uchováme památku lidické tragédie živou. Děkuji vám za vaši pozornost.         
2016-01-03;http://www.zemanmilos.cz/cz/clanky/projev-prezidenta-republiky-pri-tiskove-konferenci-k-ukonceni-navstevy-jihoceskeho-kraje-201438.htm;Projev prezidenta republiky při tiskové konferenci k ukončení návštěvy Jihočeského kraje;Vážený pane hejtmane, dámy a pánové, především bych rád poděkoval jak panu hejtmanovi, tak jeho týmu za skvělou organizaci mé návštěvy. Jak víte, na rozdíl od některých jiných, nejmenovaných politiků vždy zastávám názor, že prezident republiky má nejenom absolvovat setkání s vedením měst, případně vedením továren, ale také se zaměstnanci těchto továren a občany těchto měst, což také pilně celou dobu dělám. Chtěl bych poděkovat všem občanům, ať už to byly Bechyně, Prachatice, Strakonice a nyní České Velenice, že se ve velmi hojném počtu těchto setkání zúčastnili.   A jinak, protože pan hejtman už v podstatě zmínil téměř všechna témata, která jsem zde absolvoval, tak naváži jenom na to poslední téma, a to je otázka církevních restitucí. Doufal jsem, že přijetím restitučních zákonů, ať už si o nich myslíme cokoli, ale zákon je zákon, končí trvalý spor mezi trůnem a oltářem, a že nebudou žádné další restituční spory. A v této situaci jsem citoval slova papeže Františka, která mně řekl při mé návštěvě Vatikánu, církev je služba. A rozumím tomu tak, že to není služba klerikům, dokonce ani ne jenom služba věřícím, ale služba všem bližním. A neustále jsem vyzýval, aby církev věnovala alespoň část prostředků získaných restitucemi na společensky užitečné sociálně orientované akce, z nichž velký význam mají i hospice, mimochodem papež požehnal dva základní kameny těchto hospiců v České republice, a nyní stojím před jiným úkolem, před zjištěním, že moje optimistická prognóza, nebo spíše očekávání, se nesplnily, a že církev podala tisíc pět set majetkových žalob, z toho sto padesát právě v Jihočeském kraji.  Myslím si, a v tom souhlasím s panem hejtmanem, že návrh zákona o zdanění církevních restitucí je reakcí právě na tyto masivní žaloby. Projednávali jsme to i s panem senátorem Jirsou, který je praktikující katolík, ten mně řekl, že biskupská konference je údajně proti těmto žalobám, byl jsem také informován o tom, že první soud tyto žaloby zamítl, nicméně toto zamítnutí prvoinstančním soudem ještě není judikát, to znamená závazný právní předpis.  Když ze setkání se starosty postiženými těmito žalobami vzešel námět, abych se sešel s kardinálem Dukou, se kterým mám velmi korektní vztahy, tak jsem samozřejmě tento námět přijal, a abych jenom neposlouchal, ale abych také trochu přispěl k řešení tohoto sporu, tak věřím, že jak pan kardinál, tak i já budeme mít příležitost toto téma projednat. Zdá se mi, že určitá nenasytnost v této věci je na škodu porozumění obou stran, a všimněte si, že jsem vychováván k použití mírných výrazů, proto jsem použil výraz nenasytnost, místo výrazu nenažranost. Je to sice totéž, ale zní to, jak víte zdvořileji. Zcela závěrem mi dovolte, aby konstatoval, že na českou televizní scénu vstoupila stanice, která se jmenuje OV TV, tedy Ovčáčkova televize, která prošla od minulých výjezdů do krajů výraznou technologickou proměnou spočívající v tom, že nyní už to nejde přes Twitter, ale rovnou přes Facebook, což znamená zhruba desetinásobně vyšší kapacitu proti předchozí technologické verzi. Věřím, že i veřejnoprávní, mnou milovaná Česká televize, když bude vysílat záznamy z těchto setkání, je nebude vhodně sestříhávat ve prospěch jedné názorové skupiny představující zhruba jednu setinu z těch, kdo se těchto setkání účastní, protože každý si na Facebooku bude moci najít nekomentovaný obrazový i hlasový záznam, dokonce v HD rozlišení, jak se to na těchto setkáních s občany skutečně odehrálo. Takže milované televize, přibyla vám jedna, neříkám, že veřejnoprávní, ale svým způsobem i objektivní a určitě nezávislá televize. Děkuji vám za vaši pozornost.
2016-01-01;http://www.zemanmilos.cz/cz/clanky/projev-prezidenta-republiky-pri-setkani-se-zastupiteli-jihoceskeho-kraje-72496.htm;Projev prezidenta republiky při setkání se zastupiteli Jihočeského kraje;" Vážený pane hejtmane, milý Jirko, vážení členové zastupitelstva bez ohledu na politickou příslušnost, vážené paní starostky a vážení páni starostové,kdykoli přijedu do jižních Čech, tak mě jímá nostalgie, protože tady jsem vlastně tak trochu začínal svoji politickou kariéru. Ve volbách v roce 1990 jsem sice ještě kandidoval za Občanské fórum ve středních Čechách, ale když se Občanské fórum rozpadlo, tak jsem akceptoval nabídku jihočeské sociální demokracie. Kandidoval jsem tady v roce devadesát dva. Tehdy jsme získali zázračný výsledek deset procent, a ono to bylo nejvíc ze všech krajů v tom roce, takže všechno je relativní, jak říkal Einstein. A z toho vyplývá, že i když dnes tento výsledek působí směšně, tak tehdy už to byl začátek probouzejícího se vlivu a síly sociální demokracie. A při té volební kampani, jak si někteří z vás ještě pamatují, jsem projel celý kraj několikrát a pak jsem se sem vracel, tu v autobusu Zemák, tu při jiných příležitostech, a jsem rád, že jsem tady i dnes.Samozřejmě, že jsem si pečlivě prostudoval všechny podklady týkající se jižních Čech, mimochodem, protože pan hejtman mluvil o tom rozpočtovém přebytku v realitě, tak bych ho jenom doplnil, že v realitě je i plánovaný rozpočtový schodek šest set milionů na rok 2016, ale pan hejtman mě ujistil, že z toho zase bude ve skutečnosti přebytek, a ono je někdy lepší se strašit rozpočtovým schodkem a pak dosáhnout minimálně vyrovnaného hospodaření, než si naplánovat vysoký přebytek a pak ho nedodržet.Je zajímavé, že z úst pana hejtmana nepadlo kouzelné slůvko dálnice D3. Já jsem si samozřejmě vyžádal od Ředitelství silnic a dálnic podrobnou informaci o této, pro jižní Čechy dominantní, dopravní stavbě. Vypadá to, že na území vašeho kraje to bude v pořádku, horší je to na území Středočeského kraje, kde se to výrazně z řady příčin zpomaluje. Co se týče nezaměstnanosti, díky bohu už o ní nemusíme mluvit jako o vážném problému, i když v některých okresech, viz Český Krumlov, je překvapivě vysoká. A já jsem si to možná neoprávněně, nevím, jestli je tady pan starosta Českého Krumlova, dobrý den, pane starosto, spojil s tím, že Český Krumlov byl dlouhodobě druhou nejúspěšnější destinací po Praze, pokud jde o turistický ruch, a nyní Vás předběhl Lednicko-valtický areál, takže jste třetí. Ona bronzová medaile taky není úplně špatná, ale ta stříbrná byla ještě lepší. A samozřejmě, že mojí povinností je nejenom dávat knížecí rady, ale taky trochu pomáhat. Já sám podle Ústavy komunikuji pravidelně s jednotlivými ministry včetně ministra dopravy, takže tématika dopravní infrastruktury je častou náplní našich schůzek, a dobře víte, že jsem se v minulém i tomto roce zaměřil v rámci ekonomické diplomacie na otevření čínského trhu našim podnikatelům a otevření našeho prostoru čínským investicím. K tomu, abych nezdržoval, řeknu jenom dvě fakta, která nejsou příliš známá. Málo kdo ví, že Škoda Auto, náš nejúspěšnější podnik, vyváží nejvíce svých aut právě na čínský trh, který někteří komentátoři považují za zanedbatelný, protože neznají základní fakta. A málokdo ví, že například v Německu je Čína největším zahraničním investorem, což je také málo známý fakt. Tak proč by nebyla i u nás? A protože se teď otevírají dokonce tři linky mezi Čínou a Prahou, a doufejme, že některé z nich budou směřovat, Jirko, i na budějovické letiště. Tak lze doufat v příliv čínských turistů a čínských pacientů jak do lázeňských oblastí, jako je třeba Bechyně nebo Třeboň, tak návštěvníků Českého Krumlova a samozřejmě i dalších krásných památek. Mimochodem, k těm památkám, já s sebou vozím knihu, která se mezi hejtmany nazývá „Kladivo na hejtmany"", protože je to publikace Národního památkového ústavu, a podle jednotlivých krajů vždy hejtmanům ukazuji fotodokumentaci ruin, které nechávají ve svém kraji chátrat. No a oni se samozřejmě vymlouvají, že ty ruiny nepatří krajům, ale tu obci, tu církvi, tu soukromníkům, to je nejčastější případ, a zapomněli na to, že paragraf deset památkového zákona umožňuje silné pokuty těm, kdo se o svůj majetek nestarají, nehledě na občanský zákoník, který dokonce umožňuje bezplatné vyvlastnění po deseti letech. A já už jsem tady připomínal panu hejtmanovi například pět chátrajících zámků počínaje Českým Rudolcem. Naopak bych chtěl ocenit péči, kterou město Třeboň věnuje na záchranu historických seníků, nikoli skleníků, ale seníků, ale ještě je v této oblasti co dělat, protože, chceme-li zachovat význam Jihočeského kraje, jako místa cestovního ruchu, tak samozřejmě si nemůžeme dovolit, aby se nám památky řítily na hlavu, což je v případě Jihočeského kraje 57 kusů. 57 kusů, mám to všechno řádně zdokumentováno. Závěrem bych chtěl říci, že naprosto chápu snahu Jihočeského kraje reagovat na žaloby katolické církve. A protože už něco pamatuju, což je mnohdy nebezpečné, tak si připomínám, když jsem byl poslanec Federálního shromáždění a proběhla první vlna církevních restitucí, že tehdy vedoucí představitelé církví, ale zejména katolické církve, říkali, cituji: „Toto je náš poslední požadavek."" Konec citátu. Od té doby uplynulo mnoho a mnoho let, ale, jak se zdá, poslední požadavek nebyl poslední.A závěrem bych vám všem chtěl popřát úspěch v blížících se krajských volbách, když se mě jako prognostika ptají, jaké budou jejich výsledky, říkám, že se stoprocentní pravděpodobností vyhraje ten nejlepší. A skončím tak, jako jsem začal, bez ohledu na politickou příslušnost děkuji všem jihočeským zastupitelům za vykonanou práci pro kraj, která je mnohdy nevděčná, a přeji jim, aby právě oni byli těmi nejlepšími, kdo ty volby vyhrají.Děkuji vám za vaši pozornost.             "
2016-01-25;http://www.zemanmilos.cz/cz/clanky/projev-prezidenta-republiky-pri-jmenovani-noveho-guvernera-cnb-899799.htm;Projev prezidenta republiky při jmenování nového guvernéra ČNB; Vážený pane guvernére Singere, již jednou, při příležitosti jmenování členů Bankovní rady, jsem Vám poděkoval za vykonanou práci, a dovolte mi, abych toto poděkování zopakoval. Možná, že Vás překvapuje, že Vám děkuje člověk, který vyjádřil hluboký nesouhlas s devalvací české koruny, ale vážím si Vašeho odborného stanoviska, třebaže s ním nesouhlasím. Znovu připomínám, že toto je debata, která trvá už téměř sto let - od založení českého státu, nebo tehdy československého státu, a jeho měnové politiky. Nejslavnějšími protagonisty a těmi, kdo začali tuto debatu, byli Alois Rašín a Karel Engliš, který, jak dobře víte, hájil slabou korunu na rozdíl od Rašína, který byl zastáncem silné měny. Očekávám, že tato debata bude pokračovat dalších sto let. Pokud jde o guvernéra Jiřího Rusnoka, milý Jirko, chtěl bych Ti především poděkovat za vykonanou práci v nejrůznějších funkcích, ať to bylo v ING, ať to bylo na Ministerstvu financí a ať to bylo v čele Vlády. Myslím si, že je to obrovská výhoda, protože tato mnohostranná zkušenost umožňuje snadnější komunikaci České národní banky s prezidentem, vládou, odbornou i laickou veřejností, a já bych se chtěl vzepřít názoru, že větší komunikace podlamuje nezávislost České národní banky. Tyto dva jevy jsou na sobě indiferentní, nehledě na to, že větší komunikace může prestiži České národní banky spíše přispět než uškodit. Samozřejmě, že dobře vím, že naše názory se ne vždy shodují, ostatně stejně jako v případě pana guvernéra Singera, ale vždy jsem dával přednost odbornosti a zkušenosti před tím, aby někdo jenom papouškoval to, co si myslím já. Ještě jednou Ti blahopřeji a přeji mnoho úspěchů.  
2016-01-25;http://www.zemanmilos.cz/cz/clanky/projev-prezidenta-republiky-na-200-zofinskem-foru.htm;Projev prezidenta republiky na 200. Žofínském fóru;" Vážený pane Vaníčku, dámy a pánové,chtěl bych především poděkovat za pozvání ke dvoustému, tedy jubilejnímu Žofínskému fóru. A jak už připomněl pan Vaníček, jsem tady podesáté v různých rolích. Nejdříve jako vůdce sociálně demokratické opozice, potom jako předseda sněmovny, jako předseda vlády, jako důchodce z Vysočiny a nyní jako prezident, tuším podruhé.    Nejvíce jsem si vážil Vašeho pozvání, když jsem byl důchodcem z Vysočiny. Jinak musím říci, že jsem nikdy své názory neměnil podle toho, jakou funkci jsem zastával, včetně funkce penzisty, která je také funkcí svého druhu. Pan Vaníček mi poslal dopis, kde říkal, že se mu zalíbila jedna z posledních vět mého vánočního poselství, „Tato země je naše,"" a vymyslel tedy název mého dnešního vystoupení, kterému se částečně přizpůsobím, protože chci mluvit o vztahu dvou zdánlivě disjunktních množin, a to je zahraniční politika a ekonomická diplomacie. Začal bych jednou poněkud vzdálenou vzpomínkou. Počátkem devadesátých let jsme výrazně utlumili naši zbrojní výrobu a tedy i export zbraní. Bylo to hezké pacifistické gesto. Zbrojařské firmy na naši počest uspořádaly recepci a potom se vrhly na uvolněné trhy. Sice se namítalo, že na ty zbraně se neplatilo, ale ne vždy je to pravda. Ostatně tehdejší Československo bylo zbrojařskou velmocí už v dobách první republiky. A vedlo to tehdy k potížím, vzpomeňte si na Dubnici nad Váhom, Petr Weiss si na to jistě vzpomene, a na další zbrojařské podniky. Proč to říkám, protože jsem si tehdy poprvé, nikoli naposled, uvědomil, jak nebezpečné je moralizování v zahraniční politice. A nyní se ocitáme v podobné situaci, kdy na jedné straně jsou ekonomické zájmy daného státu a na straně druhé zájmy, které jemně řečeno nemají ekonomický charakter. A je otázka, jaká má být preferenční tabulka těchto zájmů.  Chtěl bych to ilustrovat na několika velmi konkrétních příkladech. Navštívil jsem poměrně nedávno jak Moskvu, tak Peking. V obou případech tato návštěva ze strany některých spřátelených zemí nebyla zcela vítána, ale já jsem přesto považoval, právě na základě zkušenosti s prázdnými moralizujícími gesty, za užitečné tyto návštěvy podniknout, a to ze dvou důvodů.  Ten první byl pietní, byla to úcta k památce padlých ve druhé světové válce, rozuměj padlých na straně Spojenců, u evropské války v Moskvě, u asijské války v Pekingu. Ale zcela upřímně přiznávám, že vedle toho to byl zájem udržovat přátelské vztahy s těmito, a nejenom s těmito, dvěma zeměmi i v době, kdy se rozvíjela kampaň, která mně ne vždy připadala zcela přiměřená. Dostali jsme ze strany Evropské unie tak zvaný non-paper, který obsahoval ujištění, že si Evropská unie velice váží obětí čínského lidu, bylo to mimochodem asi dvacet milionů osob ve druhé světové válce, ale že nedoporučuje hlavám evropských států, aby Peking navštívily na oslavu toho vítězství. Řídím se ve svém životě zásadou Juana Ramóna Jiméneze, která zní: „Dají-li Vám linkovaný papír, pište napříč"", takže jsem tam jel, a myslím si, že to bylo dobře, protože se ukázalo, že Česká republika nevyznává nějaké militantní stanovisko, a že se nepřipojuje k těm, kteří by byli rádi, kdybychom se těchto akcí neúčastnili, aby poté, jako Angela Merkelová, která byla v Číně už osmkrát, ty trhy, které by české firmy mohly získat, a ty investice, které bychom zde mohli získat, byly věnovány některým jiným zahraničním firmám. Mimochodem, důsledkem tohoto postupu bylo i to, že čínský prezident nedávno navštívil Českou republiku a v průběhu této návštěvy tady na Žofíně bylo uzavřeno třicet dohod v celkovém objemu dvě stě dvacet pět miliard korun. Občas se mluví o tom, že čínské investice jsou především akvizicemi. Já vítám i drobnější miliardové investice. Například nedávno jsem se dozvěděl, že v okrese Sokolov Čína investuje miliardu korun do rozšíření tamní strojírenské továrny, a protože Sokolov je okres s největší nezaměstnaností v Karlovarském kraji, přivítal jsem i tuto drobnou, to jest pouze miliardovou investici. Dovolte mi, abych při této příležitosti učinil, ale nelekejte se, bude to velmi krátké, i několik historických, nikoli hysterických poznámek. Nemám nic proti tomu, když občané na ulicích Prahy se zahalují do tibetských vlajek. Chtěl bych pouze upozornit, že Tibet byl otrokářskou feudální společností, nikdy nebyl samostatnou zemí a nikdy ho žádná země neuznala. Vláda lámů, na které museli pracovat nevolníci, měla zajímavý charakter. Za neposlušnost vám byly vypíchnuty oči, za to, že jste bez dovolení lámy přespal na jeho pozemku, vám byla uťata ruka anebo jste byl zakován do želez.      Po roce 1951 se dalajláma sešel s Mao Ce-tungem a vyžádal si, aby v Číně byla zachována tato struktura společnosti. Mao mu v tom vyhověl, vyhověl mu v tom až do roku 1958, kdy v Tibetu bylo zrušeno otroctví. Shodou okolností dalajláma v roce 1959 odešel do Indie. Pokud v tom hledáte nějakou souvislost, záleží to jenom na vás. Konec historické poznámky. A teď bych přešel k dalšímu problému, kde se stýká ekonomická diplomacie se zahraniční politikou, a to jsou sankce. Zastávám názor, že sankce se nikdy neosvědčily. Jako premiér jsem říkal v Miami kubánským emigrantům, přátelé, vaše politika embarga a blokády a sankcí vůči Kubě je jistě neobyčejně úspěšná, jenom mě zaráží, že na Kubě je už čtyřicet let prezidentem Fidel Castro. Není tedy čas po čtyřiceti letech změnit tuto politiku? Nu, a jak víte, uplynulo dalších zhruba deset let a Barack Obama navštívil Kubu. Něco podobného se děje se sankcemi vůči Íránu. A pokud jde o sankce vůči Rusku, rád bych vám uvedl jeden naprosto drobný, ale zajímavý příklad. Jak víte, tyto sankce vyvolaly sankce z ruské strany, tedy protisankce, které mimo jiné vedly k tak všednímu a nezajímavému jevu, jako je zákaz dovozu vepřového z Evropské unie. Česká republiky vepřové do Ruska nikdy nevyvážela, ale o to více tam vyvážely ostatní státy Evropské unie. Vytvořením této bariéry vznikl přetlak na trhu včetně našeho, takže výkupní ceny vepřového klesly pod výrobní náklady. Drobná, všední, nudná ilustrace, která nemá nic společného se vznešenými deklaracemi o lidských právech. Mimochodem ti, kdo tvrdí, že Rusko tyto sankce ničí, se hluboce mýlí, protože ruskou ekonomiku ničí nízká cena ropy, což je hlavní exportní artikl. Ale samozřejmě, že když zpochybňuji ono moralistní kazatelství, tak musím také navrhnout vlastní pozitivní alternativu, a tou je podle mého názoru people to people communications, čili co nejširší výměna turistů, studentů, podnikatelů a samozřejmě i politiků. Mimochodem minulý režim tomu říkal ideová nebo ideologická diverze a snažil se tuto výměnu maximálně omezit. Já se domnívám, že je třeba ji naopak maximálně rozšířit a sankce k tomu docela určitě nevedou. Naopak vytvářejí mýtus obklíčené pevnosti, takže paradoxně upevňují i ty režimy, které měly být sankcemi oslabeny. Tolik k sankcím. A teď, protože se těším na naši diskuzi, mi už dovolte jednu závěrečnou poznámku, která se týká právě ekonomického růstu. Přátelé, všichni jsme jásali nad čtyřprocentním růstem v minulém roce. Nechci být Kassandrou, ale chtěl bych vás varovat. Není ani tak významné, že růst hrubého domácího produktu v prvním čtvrtletí klesl ze čtyř na tři procenta. To je pořád ještě slušný výsledek. Ale chtěl bych upozornit, že zažíváme hluboký propad stavebnictví, a o stavebnictví se vždy říkalo, že je indikátorem konjunktury, že zažíváme pokles exportu i importu. To, že je bilance zahraničního obchodu pozitivní, nás nemůže ukolébat. Zažíváme to, že se zpomalil základní motor ekonomického růstu a to není růst domácí spotřeby, to je růst investic. Dovolte mi, abych se vrátil ke svému oblíbenému přirovnání, je krásné konzumovat jablka, ale je daleko důležitější sázet jabloně. Nu a stalo se, že minimálně investice financované ze státního rozpočtu začínají poměrně výrazně klesat, což je dáno mimo jiné i zpomalením, já bych řekl téměř zastavením, inženýrských staveb. Mimo jiné i díky nesmyslné nové EAI, kterou nám vnucuje Evropská unie. Takže, proč toto vše říkám? Protože všechny tyto signály zpomalení naší ekonomiky mohou a musí připomenout všem českým politikům jejich povinnost. Povinnost usilovat o rozšíření našich exportních trhů, povinnost usilovat o příliv zahraničních investic. Samozřejmě, že každý politik to dělá na své úrovni.  Já vycházím z toho, že jsou prezidentské režimy a jsou parlamentní režimy. Prezident by měl navštěvovat především země s prezidentskými režimy, protože tam má jeho jednání vyšší efektivitu. Když jsem byl nedávno ve Francii, dohodli jsme s francouzským prezidentem výstavbu TGV z Frankfurtu, kde teď končí, přes Mnichov do Prahy a dál. Ale co je to platné, když to dohodnete na prezidentské úrovni a pak to ještě prochází desítkami dalších vln a institucí, zatímco v prezidentských režimech, kde prezident zavelí, a to jsou i středoasijské země, tak tam samozřejmě je ta věc poměrně jednodušší. Proto, i když mi je to někdy vyčítáno, jezdím především, ale ne jenom, do zemí, kde prezidentská návštěva má vyšší efekt. Nicméně teď mě čeká Latinská Amerika, v tomto roce, protože se domnívám, že i latinskoamerické trhy jsou pro nás důležité. Investice už méně, ale export ano. Mimochodem generálnímu partnerovi Škoda Auto chci blahopřát k tomu, že Čína je největším odbytištěm českých aut a že teď uzavřeli dohodu, která má představovat v průběhu pěti let asi šedesát miliard investic Škody Auto v Číně, budování pobočných závodů. Takže, čím bych skončil, skončil bych tím, že jsme v jakémsi ekonomickém dole a u každého dolu musíte odčerpávat vodu, má-li tento důl fungovat a nemá-li být zatopen. Úkolem politiků není pronášet moralistní kázání, stát nad dolem a říkat: „Vodo, vodo, neteč! Vodo, jsem tvůj přítel, neteč! Nezatop tento důl!"" Úkolem politiků je tu vodu čerpat. Na nejrůznějších úrovních od prezidenta přes premiéra, ministry a samozřejmě ve spolupráci s představiteli úspěšných, zdůrazňuji úspěšných, domácích společností. Snažme se tedy o to, aby se nám podařilo zachovat pozitivní ekonomickou dynamiku i v budoucích letech. Snažme se, aby se z politiků stali obsluhovatelé čerpadel a nikoli kazatelé. Děkuji vám za vaši pozornost.  "
2016-01-20;http://www.zemanmilos.cz/cz/clanky/projev-prezidenta-republiky-pri-sazeni-pamatneho-stromu-v-cechach-pod-kosirem-606708.htm;Projev prezidenta republiky při sázení památného stromu v Čechách pod Kosířem;" Vážený pane hejtmane, vážený pane starosto, vážený pane kasteláne, dámy a pánové,vozím s sebou knihu, která se jmenuje, nebo která se nazývá, „Kladivo na hejtmany"". Tuto knihu vydal na moji žádost Národní památkový ústav a po jednotlivých krajích je tam seznam chátrajících kulturních památek. Já vždy každému hejtmanovi říkám, když už jste nebyli schopni postavit jedinou moderní budovu a stavíte jenom takové ty šedivé polo-panelákové krabice, tak alespoň uchovávejte krajinotvorné prvky, které vytvořili naši předci. Já bych chtěl panu hejtmanovi i celému Olomouckému kraji poděkovat, že se o tento zámek skutečně stará a investuje do něj desítky a desítky milionů korun. Závěrem bych mu rád připomněl, že je také zámek v Tovačově, který sice kraji přímo nepatří, ale kraj a hejtman, jak známo, jsou odpovědni za všecko a ten zámek v Tovačově je v poněkud horším stavu než tento krásný zámek, kde už zbývá jenom málo dodělat, aby se stal ozdobou nejen vaší obce, ale celého kraje. Závěrem bych přešel ke svému oblíbenému sportu, který se jmenuje sázení stromů. Obohacuji lánský park stromy, které mně někdo věnuje, a preferuji jistou dlouhověkost těchto stromů. Začal jsem sekvojí, nikoli kalifornskou sekvojí, ale čínským Sekvojovcem obrovským. Předpokládám, že zase nějaký pitomý novinář z toho bude vyvozovat, že jsem čínský agent, ale tento strom se stejně jako kalifornská sekvoj dožívá dvou tisíc let. Pak mně ministryně Valachová věnovala borovici, o které tvrdí, že se dožívá čtyř tisíc let. Já sice takovou borovici neznám, ale já si počkám, a až se toho dožiju, tak si to zkontroluju. Pak jsem dostal krásnou českou lípu, o které vím, že průměrný věk dožití je čtyři sta let, a teď Jerlín japonský, kde je průměrný věk dožití dvě stě let. To bych mohl i stihnout, jestli medicína trochu pokročí. Lidé už se dožívají stovky, Jerlín taky vypadá zdravě a já jsem si o něm přečetl, že má dvě vlastnosti. Jedna je pozitivní a druhá negativní. Některé jeho součásti způsobují nevolnost, jiné, ať jsou to listy nebo plody, naopak léčí cévy, snižují hladinu cholesterolu a mají i některé další zázračné účinky. Přeji tedy tomuto stromu, aby z něho nikdo neměl nevolnost a aby přinášel lidem úlevu v bolestech.Děkuji vám za pozornost a teď se dáme do práce. I politik musí umět házet lopatou.  "
2016-01-20;http://www.zemanmilos.cz/cz/clanky/projev-prezidenta-republiky-pri-tiskove-konferenci-k-ukonceni-navstevy-olomouckeho-kraje-372771.htm;Projev prezidenta republiky při tiskové konferenci k ukončení návštěvy Olomouckého kraje;"Vážený pane hejtmane, nejdříve bych chtěl Vám i Vašemu týmu poděkovat za skvělou organizaci této třídenní cesty. Všude jsme dojeli včas, protože člověk, který přijíždí pozdě, je nedůvěryhodný. Pokud jde o doplnění obsahu této cesty, tak já bych vzpomenul na velmi zajímavé zkušenosti se Střední průmyslovou školou v Hranicích, která je teď spojena s učilištěm. A víte, proč pro mě byla zajímavá? Protože pan ředitel nám říkal, že poptávka po učebních oborech je dvakrát, někdy třikrát vyšší, než mohou uspokojit. Takže takový ten mýtus, že se na řemesla nikdo nehlásí, možná říkají neúspěšní ředitelé, ať už učňovských středisek, nebo středních technických škol. Samozřejmě, že to vyžadovalo intenzivní spolupráci s podniky, dobré vybavení učiliště i průmyslovky, ano, správně, pane hejtmane, i z prostředků kraje, ale také z prostředků podniků. Podporuji systém stipendií, která by měly podniky dávat jak učňům, tak středoškolákům a samozřejmě i vysokoškolákům technického zaměření. To byl jeden z mnoha zajímavých zážitků. Druhý, to byla návštěva podniku Meopta. Vzpomínám si, že když jsem byl premiérem, tak moje vláda Meoptě trochu pomohla a měl jsem velkou radost z toho, že pod vedením pana Rausnitze a dalších, pan Rausnitz, jak možná víte, dostal nedávno vyznamenání za zásluhy, tak že prosperuje. A v tom Přerově, kde přece jenom ta nezaměstnanost není úplně malá, tak se svými dvěma a půl tisíci zaměstnanců stabilizuje trh pracovních sil. Třetí zážitek, o kterém už pan hejtman mluvil, byla návštěva Libavé. Je mi velice líto, že den před touto návštěvou došlo při noční střelbě k nehodě. Poslal jsem velitele své vojenské kanceláře, aby v olomoucké nemocnici navštívil zraněné vojáky, přesněji řečeno jednoho zraněného vojáka, protože ten druhý je, myslím, ještě na JIPce a ten třetí byl naopak propuštěn do domácího ošetřování.  Pokud jde o témata, která se diskutovala, tak bylo zajímavé, že například při setkání s poslanci a senátory bylo hlavním tématem téma migrace, a je zajímavé, že, na rozdíl od mé návštěvy Středočeského kraje nedávno, poněkud do pozadí ustoupilo téma inkluze, které se předtím diskutovalo jako téma hlavní. Zhruba to se dá říci i o setkání s občany. Chtěl bych poděkovat všem, kdo na tato setkání přišli. Nejvíce, kolem dvou tisíc osob, bylo samozřejmě ve větších městech, jako jsou Hranice nebo Kojetín, ale hojná účast byla i v Černotíně, který jsem navštívil proto, protože je to vesnice roku Olomouckého kraje.  Závěrem jedna, jako vždy velmi zdvořilá, poznámka k objektivním českým médiím. V Hranicích bylo na náměstí dva tisíce občanů, z toho čtyři červené karty. V Kojetíně mimochodem ani jedna. A naplnila se prognóza, kterou jsem svým kolegům říkal, ten poměr je sice pět set ku jedné, ale v televizi nebo v některých médiích se dozvíte, že na náměstí v Hranicích se střetli moji příznivci a moji odpůrci, a neinformovaný čtenář nebo divák má dojem, že se tam setkali v poměru jedna ku jedné. Ale český tisk a televize byl vždy objektivní a naprosto vyvážený, takže přeje každé straně rovným dílem. My jsme si pojistili díky Jiřímu Ovčáčkovi tuto situaci tím, že jsme vytvořili vlastní, nezávislou, objektivní a, chcete-li, veřejnoprávní českou televizi, která nic nekomentuje a pouze prostřednictvím Twitteru a Facebooku umožňuje každému, kdo má o to zájem, aby zhlédl necenzurovaný záznam ze všech setkání s občany. A samozřejmě, zcela závěrem musím poděkovat ne jenom zastupitelům, ne jenom občanům, ale zaměstnancům, ať už Meopty nebo další firmy, kde jsme byli dnes dopoledne, za hojnou účast a přátelskou diskusi.  Odjíždím z Olomouckého kraje s dobrým pocitem a doufám, že se sem za rok opět vrátím. A jak praví známý film, „se mnou přijde zákon""."
2016-01-18;http://www.zemanmilos.cz/cz/clanky/projev-prezidenta-republiky-pri-setkani-s-predstaviteli-olomouckeho-kraje-a-vybranými-starosty-566204.htm;Projev prezidenta republiky při setkání s představiteli Olomouckého kraje a vybranými starosty;Vážený pane hejtmane, milý Jirko,  jsem tady potřetí, a i když tady nejsem naposled, tak jsem tady naposled před krajskými volbami. A proto začnu tím, že bych chtěl velice poděkovat vedení Olomouckého kraje v čele s hejtmanem Rozbořilem a budete se divit, chtěl bych poděkovat i opozici, protože jsem byl informován, že když se schvaluje rozpočet kraje, tak že je přijímán prakticky jednomyslně. A to je dobrý příklad spolupráce vládní koalice a opozice.   Chtěl bych samozřejmě popřát všem, kdo budou opět kandidovat, k volebnímu úspěchu a když se mě jako prognostika ptají, jak dopadnou krajské volby, tak jim se záviděníhodnou jistotou odpovídám, že se stoprocentní pravděpodobností vyhraje ten nejlepší. A všichni odcházejí uspokojeni.  Dovolte mi jednu poněkud osobní poznámku, kterou v jiných krajích většinou neříkám. Byl jsem, pod vlivem Jiřího Paroubka, ochoten diskutovat o takzvané presumpci viny u politiků. A víte, co mě z toho vyléčilo? Příklad budišovského údajného dotačního podvodu, kde Věra Jourová, nynější eurokomisařka, byla ve vyšetřovací vazbě. Noviny běsnily, politici mluvili přinejmenším o šibalech, no a pak se ukázalo, že všechno je přesně naopak. Takže od té doby jsem přestal věřit na presumpci viny a zastávám naopak názor, že všem občanům, včetně politiků, se má měřit stejným metrem a už od doby starého Říma platí presumpce neviny. Řekl jsem mnohokrát při různých příležitostech a dovolte, abych to tady opakoval, že politici by si neměli hrát na vyšetřovatele nebo na soudce, a už vůbec ne hyenističtí novináři, kteří dokáží každého odsoudit, aniž by soud, nezávislý soud, vynesl rozsudek.   Právě proto, že se blíží volby, vytahují se různé kauzy, a ne v každém případě mají tyto kauzy reálný základ. Já sám jsem se stal už jako prezident obětí veřejně publikovaného tvrzení, že, mimochodem olomoučtí, vyšetřovatelé jsou na stopě obrovského spiknutí a propojení podnikatelské a politické sféry a nakonec z toho zbyly, přátelé, nezdaněné kabelky. No, myslím si, že to není příliš velký výsledek dlouhého vyšetřování, které také provázela neuvěřitelná mediální kampaň. Tolik k této záležitosti.  A nyní mi dovolte už jenom několik slov o Olomouckém kraji. Vážím si toho, že se vám podařilo snížit zadluženost o miliardu korun. Vážím si toho, i když to někteří budou považovat za detail, že jste jediný kraj, který se dokázal rozumně vyrovnat s požadavky autobusových řidičů a je tedy dáván jako vzor ostatním krajům. Vážím si toho, že opravujete zámek v Čechách pod Kosířem, i když to ještě není hotovo a vážím si toho, že se podařilo zbavit se ředitele jesenické nemocnice, protože si myslím, že když se někoho zbavíte, může to být velmi pozitivní počin.   Vašim problémem už není nezaměstnanost, i když je nad průměrem republiky, ale není už hrozivá. Problémem je spíše nedostatek kvalifikovaných pracovních sil a proto se těším na svou návštěvu Střední průmyslové školy v Hranicích. Samozřejmě jako v každém kraji je problémem doprava. Vím, že teď spojení Hradec Králové - Olomouc se bude dělat ze západní strany, ale z východní strany nula nula nic.  Vozím s sebou knihu, které hejtmani říkají kladivo na hejtmany. Je to kniha vydaná Národním památkovým úřadem a jsou tam zbořeniny, památkově chráněné, o které se soukromníci, obec, církev nebo kraje nestarají. Takže Jirko, u vás je to osmnáct objektů, například zámek v Tovačově a podobně. Zámek v Tovačově, Národní památkový ústav má vždycky pravdu.   Ale v každém případě je tady velký problém, problém nízkých mezd ve srovnání se všemi ostatními kraji. Za průměrem zaostáváte téměř o čtyři tisíce korun. A samozřejmě je náš společný zájem, aby se růst průměrné mzdy zvýšil ne jenom ve veřejném sektoru, ale zejména v podnikatelském sektoru. Myslím si, že je dobé, když například na Bochoři vznikne nová průmyslová zóna. Budu se snažit, aby některé zahraniční investice byly směrovány právě do Olomouckého kraje. Teď jsem se nedávno dozvěděl, protože jsem byl v Karlovarském kraji, že v Sokolově, kde je nejvyšší nezaměstnanost, je miliardová čínská investice do rozšíření strojírenské výroby. Takže jak vidíte, i prezident může ledacos neformálně nebo formálně ovlivnit. A prezident, premiér i ministři tady nejsou proto, aby si váleli šunky v Parlamentě, ale aby jezdili po krajích a zjišťovali, co kraje potřebují a snažili se reálně pomáhat.   Tím bych skončil, protože smyslem našeho setkání pochopitelně není dlouhý projev prezidenta republiky, smyslem našeho setkání je diskuze. Ještě nikdy se mně nestalo, aby miliardová investice byla odbyta slovy, už jsme milion dali.  Miloš Zeman, prezident republiky, Olomouc, 18. května 2016 
2016-01-17;http://www.zemanmilos.cz/cz/clanky/projev-prezidenta-republiky-pri-jmenovani-clenu-bankovni-rady-cnb.htm;Projev prezidenta republiky při jmenování členů bankovní rady ČNB; Vážený pane guvernére, vážení nově jmenovaní členové bankovní rady, dámy a pánové,dovolte mi, abych začal poděkováním. Poděkováním odcházejícímu guvernéru České národní banky. Vážený pane guvernére, měli jsme a máme různé názory na takové téma, jako je kurzový závazek. Vy jako erudovaný člověk jistě dobře víte, že debata na toto téma trvá v naší zemi přibližně sto let. Začal ji zastánce silné měny, Alois Rašín, proti kterému stál zastánce slabší měny, Karel Engliš. Nedivme se tedy, když tato debata, a věřím, že na základě věcných argumentů z obou stran, bude pokračovat dalších sto let a vždy se najde člověk, který bude pro slabou, anebo pro silnou měnu. Dovolte mi tedy, abych Vám ještě jednou poděkoval za velkou práci, kterou jste v čele národní banky vykonal.Nově jmenovaným členům bankovní rady bych chtěl říci, že jsem se snažil o několik věcí. Tou první a nejdůležitější byla samozřejmě odbornost. Odbornost, která se nemusí nutně vázat na názory prezidenta. Měli jsme spolu dlouhou a zajímavou, a doufám, že přátelskou, diskusi. Snažil jsem se Vám vyložit svoje názory jak o vstupu do eurozóny, tak o kurzovém závazku a velmi pozorně jsem naopak poslouchal Vaše názory. Konec konců i do Ústavního soudu jsem jmenoval člověka, který kritizoval moji prezidentskou kampaň, protože to byl skvělý odborník. To je tedy první důvod Vašeho jmenování. Druhý důvod je ten, že si myslím, že bankovní rada by se měla namixovat tak, aby v ní byli jak praktici, tak makroekonomové, protože, když převažuje jenom jedno křídlo, je to špatně. A mimochodem i zde je paralela s Ústavním soudem, kde jsem se rovněž vedle akademiků snažil jmenovat i lidi, kteří měli praktickou zkušenost s naším soudnictvím.A konečně, třetí důvod, který otevřeně přiznávám, spočívá i v tom, že Jiří Rusnok, jehož budu za několik dní jmenovat guvernérem, by neměl být v bankovní radě jako pověstný kůl v plotě. Měl by mít alespoň dva spolupracovníky, kteří přibližně sdílejí jeho názory, aby mohl funkci guvernéra vykonávat s jistým týlovým zabezpečením. Ale znova opakuji, že nejdůležitějším argumentem byla Vaše odbornost.A závěrem bych rád dodal, že byste si měli přečíst materiál Českomoravské konfederace odborových svazů, který se jmenuje Dlouhodobý výhled, nebo Dlouhodobá vize české ekonomiky a v tomto materiálu je devalvace české koruny velmi ostře kritizována.Přeji vám vše nejlepší a ať se vám daří.  
2016-01-14;http://www.zemanmilos.cz/cz/clanky/projev-prezidenta-republiky-pri-slavnostni-bohosluzbe-u-prilezitosti-oslav-narozeni-karla-iv.htm;Projev prezidenta republiky při slavnostní bohoslužbě u příležitosti oslav narození Karla IV.;"Vážený pane arcibiskupe, vážení a milí hosté,s hlubokou úctou a obdivem se dnes skláníme před památkou největší osobnosti českých dějin, císaře a krále Karla IV. U osobnosti tohoto významu není zapotřebí pronášet dlouhé projevy. Naopak, oslavujeme-li jakoukoli osobnost příliš dlouhým projevem, vkrádají se do nás pochybnosti o jejím skutečném významu. Proto mi dovolte pouze několik vět, jimiž bych chtěl uctít osobnost toho, jemuž se právem říká „Otec vlasti"". Karel IV. převzal vládu v neutěšených, dalo by se říci chaotických, poměrech. V prvním období své vlády tvrdou pěstí potlačil pokusy části české šlechty o rozkrádání státního majetku a poté učinil z Českého království na tehdejší poměry bohatou a prosperující zemi, sídlo kultury a vzdělanosti a vzhledem k jeho postavení římského císaře mělo České království i značný mezinárodní kredit. Nelze zapomenout na to, že Karel IV. byl i geniální architekt, či spíše urbanista, a památky na jeho práci v této oblasti nacházíme nejen v Praze do dnešních dnů. Spíše svojí diplomacií než vojenskou aktivitou dokázal rozšířit hranice zemí Koruny české, takže například po připojení Braniborska byl Berlín malou vesničkou v rámci Českého království. Přemýšlel jsem o tom, jak toto stručné laudatio skončit, a dospěl jsem k názoru, že nemohu než opakovat svoji prostotou krásný zákon, kterým vděčný národ vzdal úctu jiné významné osobnosti českých dějin, Tomáši Garrigue Masarykovi. Jak si jistě pamatujete, ten zákon zní, Tomáš Garrigue Masaryk zasloužil se o stát. A já bych chtěl, i když ve 14. století obdobné zákony neexistovaly, parafrázovat tento zákon slovy, Karel IV. se zasloužil o svoji i naši společnou vlast.Děkuji vám za pozornost. "
2016-01-12;http://www.zemanmilos.cz/cz/clanky/projev-prezidenta-republiky-pri-jmenovani-nových-rektoru-448593.htm;Projev prezidenta republiky při jmenování nových rektorů; Vážená paní ministryně školství, vážený pane ministře obrany, vážení páni nově jmenovaní rektoři, vážení akademičtí funkcionáři, dámy a pánové,dovolte mi, abych třem jmenovaným rektorům ze srdce blahopřál. Velmi pečlivě jsem si prostudoval jejich životopisy, takže těm dvěma, kteří nastupují už druhé funkční období, blahopřeji k důvěře, která jim byla dána akademickým senátem, protože v prvním funkčním období jsme někdy voleni na základě slibů, ale v druhém funkčním období už na základě skutků. A panu rektorovi hradecké univerzity zase přeji, aby jeho první funkční období nebylo posledním, aby svoje sliby splnil a byl, tak jako jeho kolegové, zvolen i podruhé.  
2016-01-11;http://www.zemanmilos.cz/cz/clanky/projev-prezidenta-republiky-pri-foru-partnerských-regionu-jihoceskeho-kraje-504625.htm;Projev prezidenta republiky při Fóru partnerských regionů Jihočeského kraje; Dobrý večer, guten Abend, эдравствуйте, nǐ hǎo,Jiří Zimola mně to oslovení ukradl, ale opakování, jak víte, je matka moudrosti. Milý Jiří, děkuji Ti za Tvé pozvání, a když jsi mluvil asi pět minut, tak jsem se zvědavě otočil dozadu a čekal jsem, že svůj projev budeš číst z papíru. Mile mě překvapilo, že tomu tak není. Nyní si zkontroluji, zda tady není čtecí zařízení. Konstatuji, že rovněž není. Před Tebou se tedy otevírá velká kariéra, protože znám politiky, kteří bez papíru neřeknou ani slovo. A dovol mi, abych na Tebe navázal. Řekl bych, že je naprosto přirozené, jestliže se rozvíjí mezi sousedními zeměmi a sousedními regiony partnerská spolupráce, ať je to Svobodný stát Bavorsko, ať jsou to některá rakouská hejtmanství, ale je obdivuhodné, když přesah této spolupráce se zaměří i do zemí, které nám nejsou vzdáleny myšlenkově, ale které jsou vzdáleny pouze a jedině geograficky. A toto úsilí velice oceňuji, snažím se tomu také trochu pomáhat. V Kazachstánu jsem byl, pane velvyslanče, v Číně dokonce dvakrát. A až pojedu do Ruska, slíbil jsem gubernátorovi Sverdlovské oblasti, že navštívím Jekatěrinburg, a sliby, jak obecně známo, se mají plnit.Chtěl bych ve svém přípitku ocenit ještě jednu úlohu regionů. Občas se ve vztazích mezi státy či mezi vládami objevuje snaha jeden druhého ignorovat, zavádět proti němu sankce a vztyčovat bariéry. Ale v historii takové ignorování těch druhých ještě nikomu nepomohlo. Dovolte mi, abych přispěl do terminologie, která se v politice používá, a která zná výraz win-win strategy, termínem loss-loss strategy. Jinými slovy toto je postoj, kde obě strany pouze ztrácejí, a žádná nezískává. A jsou to právě regiony, které byly jak v případě Ruska, tak v případě Číny takovými průkopníky spolupráce dříve, než se někteří centrální politici rozhoupali, aby v podstatě napodobili, a dobře udělali, že napodobili, cestu, kterou jim prošlapaly právě regionální samosprávy. Dovolte mi tedy, abych připil na odvahu, na odvahu těch regionů, které se nebojí velkých dálek a které jsou schopny najít nové přátele. Na tuto odvahu velice rád připíjím. Jiří, na zdraví a ještě jednou na to, že umíš mluvit bez papíru.  
2016-01-09;http://www.zemanmilos.cz/cz/clanky/projev-prezidenta-republiky-milose-zemana-u-prilezitosti-dne-vitezstvi-ve-velke-vlastenecke-valce-na-velvyslanectvi-ruske-federace-803848.htm;Projev prezidenta republiky Miloše Zemana u příležitosti Dne vítězství ve Velké vlastenecké válce na velvyslanectví Ruské federace;Vážený pane velvyslanče, vážené dámy a pánové!Děkuji vám za  pozvání. Přijel jsem sem, abych se spolu s vámi zamyslel nad zkušeností  druhé světové války. Existují dva přístupy k této otázce. První, velmi  jednoduchý. Bylo vítězství a nyní je již vše v pořádku. Přístup prostý,  ale chybný. Druhý přístup vychází z otázky, může-li se tato historie  druhé světové války v té či oné podobě opakovat, či ne.  Bohužel, mohu  odpovědět, že může. A to ne opakováním tragédie v podobě komedie. Je to  jednoduše nová potenciální tragédie. A jaká? Když se zaobíráme podstatou  druhé světové války, víme, že to byla první ničivá válka v současné  epoše, tedy dvacátém století. Ničivá, protože cílem války nebylo jakési  získání nového teritoria nebo ekonomického vítězství, ale zničení svých  nepřátel. Na jakém základě? Bylo rozdělení lidí na dvě skupiny  na principu nenávisti, na principu rasové či národnostní nenávisti.  Jedna skupina tzv. nadlidé – übermenschen, a druhá, jestli použijeme  dialektiku Hegela, to jsou otroci. Otroci, to jsou lidé, které je třeba  buď přímo usmrtit, nebo zničit prací v koncentračních táborech. Arbeit  macht frei. To byli v první řadě Židé, ve druhém sledu se plánovalo  zničení všech Slovanů a předpokládám, že dalšími oběťmi by byly ty  národy, které neodpovídaly chápání, názorům těch nadlidí. A tato  nenávist se opakuje. Existuje hnutí, které se zakládá na principu  nenávisti, v daném případě na principu náboženské nenávisti. Podle mého  je nutno sjednotit všechno úsilí, abychom byli schopni bojovat  s mezinárodním terorismem. Generální tajemník OSN Pan Kimun řekl, že  nyní už je 35 organizací, které jsou více méně spojeny s Islámským  státem. To připomíná rakovinu a její metastázy. Ony existují hlavně  v Africe a na Blízkém východě, ale nejen tam. Existují také v Evropě. Je  potřeba vzpomenout na Paříž, Brusel a další města. A tato válka  s nenávistí musí být, jak již pan velvyslanec vzpomenul, postavena na  společném úsilí všech stálých členů Rady bezpečnosti, na ustavení nové  koalice na nových principech, jak nedávno na návštěvě v Moskvě prohlásil  francouzský prezident Francois Hollande. Chtěl bych jen  vzpomínat a nic víc, ale to varování před druhou válkou ničící nepřátele  se jeví oprávněným. Chci tedy vyzvat, abychom překonali všechny  konflikty, všechny problémy, které vždy rozdělují velmoci, ale nejen  veliké státy. Nic nesjednocuje tolik jako společný nepřítel. A my máme  takového společného nepřítele v mezinárodním terorismu. Doufám, že zde  i na jiných velvyslanectvích se setkáme u příležitosti svátku vítězství,  vítězství nad mezinárodním terorismem. Děkuji za pozornost.Miloš Zeman, prezident republiky, 9. května 2016, velvyslanectví Ruské federace v České republice
2016-01-08;http://www.zemanmilos.cz/cz/clanky/projev-prezidenta-republiky-pri-jmenovani-nových-generalu532471.htm;Projev prezidenta republiky při jmenování nových generálů;"Vážený pane ministře obrany, vážený pane ministře vnitra, dámy a pánové, páni generálové, dnes na Vítkově jsem měl poprvé příležitost říci nikoli „nazdar, vojáci"", ale „vojáci a policisté, nazdar"", a chápu to jako symbolické spříznění volbou mezi armádou a policií, spříznění, které má své historické kořeny, protože v době Pražského povstání to byli právě četníci na jedné straně a vládní vojsko na straně druhé, kteří společně bojovali proti nacistickým okupantům. Chtěl bych blahopřát i profesionálním a dobrovolným hasičům, kteří spolu s policií a spolu s armádou představují nedílnou část integrovaného záchranného systému. Věřím, že pokud se naplní některá varovná proroctví, a nikdo z nás si nepřeje, aby se naplnila, tak bude mít jak armáda, tak policie, ale koneckonců i hasičský záchranný sbor, plné ruce práce s čelením nebezpečné migrační vlně. Při plnění tohoto úkolu i při vaší celkové práci vám přeji plný úspěch, štěstí a osobní pohodu."
2016-01-28;http://www.zemanmilos.cz/cz/clanky/projev-prezidenta-republiky-pri-navsteve-farmy-capi-hnizdo-26370.htm;Projev prezidenta republiky při návštěvě farmy Čapí hnízdo; Vážený pane místopředsedo vlády, dámy a pánové, milí Klokánci,rád jsem přijal toto pozvání z několika důvodů. Zaprvé jsem si přečetl, že Čapí hnízdo bylo nominováno v roce 2010 na stavbu roku a já mám rád moderní a krásné stavby. Vážím si toho, že se podařilo obnovit rozpadlý statek a přijel jsem i kvůli tomu, protože sdílím a to je určeno novinářům, nikoli Klokánkům, názor premiéra Sobotky, že by si politici neměli hrát na vyšetřovatele, nebo dokonce na soudce, a že by měli vyčkat výsledků vyšetřování a teprve potom mluvit. Totéž samozřejmě platí pro novináře. Vzpomeňte si na kauzu Budišov a Čapí hnízdo, ne Čapí hnízdo, ale Věru Jourovou, ale Čapí hnízdo a kauza Budišov budou možná něco analogického.  A hlavní důvod, proč jsem samozřejmě přijel, je pokřtít klokana, takže ať už jsem křtil jakákoli zvířata, jakékoli ptáky v zoologických zahradách, vždycky jsem jim dával jedno a totéž jméno. A to jméno zní Bimbo. A víte proč? Ze dvou důvodů, vlastně ze tří. První je, že Bimbo je pojmenování slona, druhý důvod je, že jsme si tak říkali s mým přítelem ministrem kultury Pavlem Dostálem a třetí důvod je, že tímhle nikoho neurazím, protože Bimbo není v kalendáři, takže kdyby se někdo cítil dotčen, já jsem původně uvažoval o jménu Ignác, ale on byl svatý Ignác z Loyoly, Andreji, zakladatel Tovaryšstva Ježíšova a třeba by se jezuité urazili, kdybych jménem jejich zakladatele pokřtil klokana. Takže zůstanu u Bimba a předpokládám, že teď bude slavnostní odhalení desky, kam dvě dívky napíší výběr jména pro dvě klokaní samice, a já napíšu výběr jména pro klokaního samce.      Miloš Zeman, prezident republiky, 28. dubna 2016, farma Čapí hnízdo 
2016-01-21;http://www.zemanmilos.cz/cz/clanky/projev-prezidenta-republiky-pri-vyhlaseni-23-rocniku-souteze-„manazer-roku-2015“-617214.htm;Projev prezidenta republiky při vyhlášení 23. ročníku soutěže „Manažer roku 2015“;" Vážené dámy a pánové,chtěl bych ze srdce blahopřát všem, opakuji všem oceněným, bez ohledu na pořadí, i když uznávám, že to vrcholné ocenění těší nejvíc.   Na rozdíl od minulého roku, se už tady setkáváme v daleko usměvavější náladě. Protože jak se stýkám s podnikateli a manažery, tak ti dobří začali investovat, začali přijímat nové pracovníky a div se světě, začali i zvyšovat mzdy, protože jinak by od nich zaměstnanci utekli ke konkurenci.   A protože se tady často cituje Tomáš Baťa, tak já vám řeknu jeden téměř zapomenutý Baťův citát: „Neříkej, že to nejde, řekni, že to neumíš."" A občas, když tento citát někomu říkám, tak mu zkamení rysy.   Chtěl bych všem oceněným poděkovat za to, že to umějí a že jim to jde.    Miloš Zeman, prezident republiky, 21. dubna 2016, palác Žofín Praha "
2016-01-20;http://www.zemanmilos.cz/cz/clanky/projev-prezidenta-republiky-na-tiskove-konferenci-k-ukonceni-navstevy-stredoceskeho-kraje-261469.htm;Projev prezidenta republiky na tiskové konferenci k ukončení návštěvy Středočeského kraje;Vážený pane hejtmane, dámy a pánové,  pan hejtman už téměř vyčerpal tematiky, jimiž jsme se zabývali při mé návštěvě v kraji. Je to standartní struktura, že se setkávám se zastupiteli, občany, podnikateli, osobnostmi kraje a přece jenom tady bylo něco nového. A to nové, to nebyla otázka dopravní infrastruktury. Ta se objevuje u všech krajů. Tady byla hlavním tématem, kromě dokončení Pražského okruhu, dálnice D3. Já jsem si vyžádal od Ředitelství silnic a dálnic harmonogram této stavby a zjistil jsem, že má být dokončena v roce dva tisíce dvacet osm, pokud samozřejmě nedojde k dalším byrokratickým překážkám typu nové EIA ze strany Bruselu.  Ale co tady bylo skutečně nového a co se projevilo především na debatě s podnikateli, to bylo to, čemu se v ekonomické teorii říká pozitivní sentiment. Prostě minimálně podnikatelé, ne-li široká veřejnost, začala věřit tomu, že ekonomika opravdu šlape a šlape relativně dlouhodobě.  Já bych byl sice v tom hodnocení trochu opatrnější. Víte, že ministerstvo financí odhaduje na příští rok zpomalení ekonomického růstu na dvě a půl procenta, ale i tak je to velice slušné číslo a souhlasím s názorem, že je zapotřebí přistoupit ke zvyšování mezd, protože k čemu je vám ekonomický růst, když není doprovázen i růstem životní úrovně. V této souvislosti plně podporuji požadavky odborů na růst mezd, ale ona ta situace má ještě jedno paradoxní vyústění. Protože je nedostatek pracovních sil a to jak kvalifikovaných, tak nekvalifikovaných, tak si podnikatelé vzájemně tyto pracovní síly přetahují. Já tomu říkám mzdový kanibalismus. A to samozřejmě vede k růstu mezd, protože když chcete získat nového nebo udržet dosavadního pracovníka, tak logicky mu musíte zvýšit mzdu. A to i tehdy když tlak odborů není příliš intenzivní. Takže to je věc, která má dvě konsekvence.   Ta první, podporuji migraci, nikoli muslimskou migraci, z důvodu neslučitelnosti kultur, ale migraci například z Ukrajiny, ale i z Ruska, Běloruska, Srbska, případně dalších podobných států, protože si myslím, že by mohla doplnit rezervoár pracovních sil v České republice.  A zatímco jsem pro růst minimální mzdy, snažím se přesvědčit zainteresované strany, aby nebyly zvyšovány a pokud možno dokonce byly snižovány některé sociální dávky a to v případě, když daný člověk odmítne nabízenou práci. Jinými slovy, nůžky mezi minimální mzdou na jedné straně a sociálními dávkami na straně druhé se mají rozevírat a to oběma směry. Jak vidíte, ten druhý požadavek samozřejmě je pro některé skupiny osob nepopulární, ale to mi vůbec nevadí.  Pan hejtman už mluvil o tom, že společnost je rozdělená podle různých názorových os. Jednou z nich je ta přehrada na Berounce, druhou je třeba ten tunel Praha - Beroun a tak dále a tak dále. Já se neustále divím těm, kdo říkají, že je špatně, když je společnost rozdělená. Společnost je samozřejmě rozdělená mimo jiné na Sparťany a Slavisty a představa, že přinutíte Sparťany, aby fandili Slavii nebo naopak, je představa velmi a velmi iluzorní. Važme si rozdílných názorů, nejen že to není nic špatného, ale naopak je to projev demokracie.  Samozřejmě bych chtěl poděkovat panu hejtmanovi za skvělou organizaci této návštěvy a pevně doufám, že stejně tak dobře proběhne i návštěva příští rok. Už jsme přijali i několik pozvání. Uvedl bych alespoň jedno, pozvání na návštěvu výrobny tradičních motocyklů Jawa, kde se podařilo zachránit skomírající výrobu a já si toho velice vážím.  Poslední dvě poznámky, abych nemluvil příliš dlouho, budou překračovat rámec Středočeského kraje. Jednak bych vám chtěl sdělit, že jsem se rozhodl vypsat termín krajských a tedy i senátních voleb na 14. a 15. října tohoto roku, samozřejmě s následným druhým kolem senátních voleb 21. a 22. října.   Zadruhé bych vám chtěl s úlevou oznámit, že za poslední dva měsíce jsem přijal dohromady sedm hlav států, z toho šest prezidentů a marockého krále a že si teď udělám malý oraz, protože ty návštěvy byly sice velice zajímavé, ale také pracovně i z hlediska studia nejrůznějších podkladů poměrně náročné. Nedávno jsem si přečetl článek jednoho novináře o tom, že k Zemanovi na Hrad nikdo nejezdí a srdečně jsem se tomuto článku rozesmál. Předpokládám, že nyní od téhož novináře si přečtu pro změnu článek, že Zemana nikam nikdo nezve a myslím si, že ho časem překvapím.  Děkuji vám za vaši pozornost.   Miloš Zeman, prezident republiky, 20. dubna 2016, Jince   
2016-01-19;http://www.zemanmilos.cz/cz/clanky/projev-prezidenta-republiky-pri-setkani-s-piloty-kadety-a-zamestnanci-spolecnosti-f-air-a-letiste-benesov.htm;Projev prezidenta republiky při setkání s piloty, kadety a zaměstnanci společnosti F AIR a Letiště Benešov; Dobrý den, nǐ hǎo, эдравствуйте,  jediná žena mezi studenty je z Ruska, jak jsem se dozvěděl.  Pan hejtman už řekl to nejdůležitější. Protože každá návštěva v jakémkoli podniku, pokud je to podnik úspěšný, má skončit závazkem podpory, a zpevněná a osvětlená dráha z úst pana hejtmana, a je to jeho spontánní vůle, nebyl vystaven žádnému brutálnímu nátlaku naopak, tak to je, myslím, konkrétní výsledek této návštěvy.  Víte, já jsem byl včera v Sellier & Bellot ve Vlašimi, což je podnik, který má patnáct set zaměstnanců a ono je vždycky dobré střídat žánry. To znamená jednou navštívit velký podnik, který je mimochodem úspěšný a pak navštívit druhý den menší podnik, který je také úspěšný. A to je ten problém startupu, to je problém garážových firem. Vy dobře víte, že Apple vznikl z garážové firmy, takže být garážovou firmou není žádná ostuda. Ale když v té garáži zůstanete deset let, tak už není všechno v pořádku.   A vy jste začali v hangáru a dostali jste se do fáze, že jste si ten hangár koupili. No, tak to je už první úspěch. A druhý úspěch by měl spočívat v tom, že teď se podepisují poměrně rozsáhlé smlouvy, které by mohly rozšířit vaši kapacitu. Mimo jiné právě s čínskou provincií Sečuán a já pevně věřím, že jestliže se tady nejdříve školili dva čínští piloti, poté osm pilotů, tak tyhle smlouvy povedou k tomu, že se tady bude školit až několik set pilotů. Buďme optimisty.   A já bych vám chtěl popřát další dynamiku a jedovatě bych jako téměř ve všech podnicích, včetně včerejšího, rád poznamenal, že průměrná mzda, která je u vás osmnáct tisíc měsíčně a to bylo před třemi lety šestnáct, by se díky tomu, že tady bude zpevněná dráha, osvětlení, nové zakázky ze zahraničí a tak dále, mohla poněkud zvýšit, aby na tvářích zaměstnanců, byl setrvalý úsměv a aby si nikdo nestěžoval na nízkou životní úroveň.      Miloš Zeman, prezident republiky, 19. dubna 2016, Bystřice u Benešova 
2016-01-18;http://www.zemanmilos.cz/cz/clanky/projev-prezidenta-republiky-pri-setkani-se-zastupiteli-stredoceskeho-kraje-2841.htm;Projev prezidenta republiky při setkání se zastupiteli Středočeského kraje;"Dámy a pánové,když politik přijíždí do jakéhokoli kraje, tak chce ohromit krajské zastupitele tím, co všechno o tom kraji ví, a neuvědomuje si, že i kdyby studoval velmi podrobně materiály o kraji, a já jsem měl podklad zvíci sto deseti stránek, tak vždycky ví maximálně jednu desetinu toho, co vědí oni zastupitelé. Proto mi dovolte, abych pouze poznamenal, že mě zaujalo, že kraj, o kterém by si člověk myslel, že je vysoce urbanizovaný, má ve skutečnosti pouze padesát dva procent obyvatel ve městech, že mě zaujalo, že je to nejmladší kraj v České republice z hlediska věkové struktury, a ujišťuji vás, že rozhodně nesdílím názor, že jste pouze jakýmsi předměstím Prahy. Možná, že by bylo dobré, kdyby Praha byla jedním z významných měst Středočeského kraje a kdyby tím pádem počet krajů klesl o jeden. Nicméně k tomu asi v dohledné budoucnosti nedojde.Vím, že jako každý kraj máte problémy s dopravní infrastrukturou. Vyžádal jsem si od Ředitelství silnic a dálnic podrobné informace o jednotlivých dopravních stavbách a zarazilo mě, že například dálnice D3 má být dokončena až v roce 2028. Intervenoval jsem u pana ministra Ťoka, aby urychlil výstavbu dálnice do Karlových Varů, a dosáhl jsem výrazného úspěchu. Nedávno byl otevřen úsek zvící čtyři a půl kilometru. Kdyby to pokračovalo tímto tempem, bude karlovarská dálnice, která spojuje střední Čechy s tímto lázeňským městem, otevřena taky někdy kolem roku 2028, ne-li ještě o něco později. Chtěl bych závěrem říci, protože kraj má v průměru pětiprocentní nezaměstnanost, i když jsou tady určité výkyvy, například na okrese Příbram, takže našim společným úkolem teď není ani tak usilovat o snížení nezaměstnanosti, víte, že jsou i lidé, kteří nechtějí pracovat, a těmto lidem bychom měli poněkud zhoršit podmínky v oblasti sociálních dávek, ale že největším problémem je životní úroveň, protože k čemu je vám růst ekonomiky, když není doprovázen za a, růstem reálných mezd a za b, růstem důchodů, které, jak víte, jsou lineární kombinací růstu mezd, protože valorizace důchodů rovná se třetina růstu průměrné mzdy.Chtěl bych velice ocenit, že se Středočeský kraj intenzivně zabývá spoluprací s Čínou. Víte, že česká média se soustředila na problém tibetských vlajek, poněkud jim unikl reálný obsah ekonomických dohod, které byly uzavřeny při návštěvě čínského prezidenta. Chtěl bych jenom připomenout, že málokdo ví, že například Škoda Auto Mladá Boleslav, tedy váš nejúspěšnější podnik, má největší trh právě v Číně. Takže dobré ekonomické vztahy s Čínou jsou jedním z důvodů, proč můžeme očekávat v budoucnosti rozšíření exportních možností a samozřejmě také investice ve všech krajích.Předposlední poznámka. Vozím s sebou knihu, která se jmenuje „Kladivo na hejtmany"". Tuto knihu zpracoval Národní památkový ústav a obsahuje základní zborcené památkově chráněné budovy. Tak, pane hejtmane, moc dobře na tom nejste, protože Středočeský kraj je veliký, a už díky tomu máte hodně zborcených památek. A nejhorší na tom je, že asi osm z nich jsou krásné zámecké areály včetně parků, a kdyby se ty zámecké areály opravily, tak můžete pro cestovní ruch, který zahrne i čínské turisty, neboť skvěle spolupracujete s provincií S'-čchuan, kdyby se opravily, tak máte nové hotely a máte kde ty nové turisty ubytovat.A zcela poslední poznámka. Chtěl bych velmi ocenit, že přes veškeré problémy, které zde byly spojené s výměnou dokonce hned dvou hejtmanů, to se hned tak nevidí, jeden, to ano, ale dva, to už je hodně, takže Miloš Petera se umisťuje velmi dobře na žebříčku popularity hejtmanů. Chtěl bych ocenit, že zde byla zachována koalice, která se zdá býti stabilní, a chtěl bych všem, kdo budou kandidovat, popřát, aby v krajských volbách dosáhli úspěchu, a protože se mě často jako bývalého prognostika ptají, jaká je moje prognóza výsledku krajských voleb, tak jim říkám, že moje prognóza se stoprocentní pravděpodobností vyjde, neboť zní, vyhraje ten nejlepší. Děkuji vám za vaši pozornost.          "
2016-01-18;http://www.zemanmilos.cz/cz/clanky/projev-prezidenta-republiky-pri-setkani-se-zamestnanci-spolecnosti-sellier---bellot-as-292501.htm;Projev prezidenta republiky při setkání se zaměstnanci společnosti Sellier & Bellot a.s.; Vážený pane generální řediteli, doufám, že i Vy něco řeknete svým nikoli zaměstnancům ale spolupracovníkům, jak říkal Tomáš Baťa, vážený pane hejtmane,  já začnu jednou vzpomínkou. Začátkem devadesátých let se tehdejší Československo rozhodlo, že nebude vyvážet zbraně. Byl to geniální nápad. Všechny zbrojařské společnosti na naši počest uspořádaly recepci a potom rychle obsadily trhy, které českoslovenští výrobci uvolnili. Myslím si, že tahle chyba by se už nikdy neměla opakovat, zvláště když vaše firma exportuje munici do mnoha zemí světa a pokud vím, pane generální řediteli, tak asi devadesát procent je export. Je to tak? Plus, mínus. Takže mohu vám slíbit, že budu usilovat jako prezident o to, aby když nějaký pacifista přijde s tímto nápadem, tak mu připomenu onu zkušenost z devadesátých let a on zmlkne. To je první věc, kterou jsem vám chtěl říci.  Druhá věc. Prostudoval jsem si důkladně ekonomická data vašeho podniku. Obdivuji to, jak rychle vám rostou tržby, jak se zvyšuje zisk. Zvyšuje se počet zaměstnanců a připravujete novou velkou halu, kde bude dvě stě padesát nových pracovních míst. A i když nezaměstnanost tady na Vlašimsku je už poměrně nízká, tak ji vždycky je možné ještě snížit.  Ne zcela obdivuji výši vaší průměrné mzdy, která je podle údajů dodaných panem generálním ředitelem pětadvacet tisíc měsíčně. Podotýkám, že je to průměr, někdo má víc, někdo má míň. Pan generální ředitel mně říkal, že se tady bere ještě třináctý a čtrnáctý plat. Patnáctý už ne, že ne? Jenom třináctý a čtrnáctý. No, ale když jsem zajásal, tak jsem se dověděl, že těch pětadvacet tisíc se vztahuje včetně třináctého a čtrnáctého platu, takže jsem jásat přestal.  Takže jsme se dohodli s panem generálním ředitelem, všechno je u vás v pořádku, i míra fluktuace, vyjadřující spokojenost zaměstnanců je velmi nízká, no a to jediné, co by chtělo trochu vylepšit, je právě již citovaná průměrná mzda, že? Takže až sem přijedu příště, tak doufám, že pan ředitel dá na moje moudrá slova, protože bez zvyšování životní úrovně je jakýkoli růst firmy jenom krátkodobý.  Já za tento závazek musím také něco zaplatit, takže jsme se zaprvé dohodli, že při nejbližší příležitosti jako vrchní velitel armády promluvím s panem ministrem Stropnickým na téma, že váš podnik by měl dodávat munici naší armádě přímo, nikoli přes zprostředkovatele, že by ji měl dodávat na základě dlouhodobého kontraktu a nikoli krátkodobé smlouvy, což je konec konců běžná praxe ve všech ostatních zemích, kde tamní muničky dodávají své armádě svoji munici a nepouštějí příliš konkurenci na své trhy. Alespoň ne na ty armádní.  Ostatně já to mám také tak, český prezident má jezdit v českém autě, takže já jezdím v Superbu, ale moje ochranka mě doprovází v Audinách. Možná proto, že byly převzaty od předchozího prezidenta, který jezdil v Audině, no a bylo jim líto je vyhodit, takže počkáme, až se opotřebují.  A druhý závazek, který jsme během našeho jednání přijali, je závazek pana hejtmana, že se sejde spolu s panem generálním ředitelem s vedením střední školy ve Vlašimi, pod kterou patří i učňovské středisko a pokusíme se poněkud zlepšit komunikaci mezi oběma institucemi tak, abyste do podniku dostávali mladou a dobře placenou krev.  A protože není dobré, aby jakýkoli politik mluvil příliš dlouho. Jeden moudrý muž řekl, vše rozumné, co můžete říci, můžete říci v prvních deseti minutách. Tu jedenáctou už jenom blábolíte. Takže já myslím, že jsem přesně vyčerpal deset minut.  Děkuji vám za vaši pozornost a těším se na vaše dotazy.  Miloš Zeman, prezident republiky, 18. dubna 2016, Vlašim   
2016-01-12;http://www.zemanmilos.cz/cz/clanky/projev-prezidenta-republiky-pri-prijeti-clenu-policejniho-sboru-.htm;Projev prezidenta republiky při přijetí členů policejního sboru ; Vážený pane ministře vnitra, vážený pane policejní prezidente, členové Policie České republiky,   pozval jsem vás na Pražský hrad, abych vám vyjádřil svoji vděčnost a svoje poděkování za zásahy jak 17. listopadu minulého roku, tak nyní při návštěvě čínského prezidenta.   Je špatný ten, kdo se nedokáže zastat svých podřízených, a je špatný ten, kdo se jim bojí vyjádřit svoji úctu jenom proto, aby ho často podplacená média neznemožnila.  Musíme si vážit těch, kdo mají odvahu, a musíme si uvědomit, proti komu policie stojí. To nejsou názoroví odpůrci, protože ve svobodné společnosti má každý právo vyjádřit svůj názor, ale je názorem zapalování policejních aut, je názorem, když v Klinice se připravují demonstrace právě s cílem zapálit tato auta, případně znemožnit provoz Řízkárny. Je názorem, když strháváte vlajky jakéhokoli státu, anebo je to pouze hanobení státních symbolů a víte, že se to stalo i zde na Pražském hradě.   Je třeba odlišit lidi, kteří svobodně vyjadřují svůj názor od různých Kalousků, kteří se pouze zviditelňují šaškovskými akcemi. Pokud jsem správně informován, policie vyhradila demonstrantům prostor, kde mohli svobodně svůj názor vyjádřit. A samozřejmě jednala naprosto správně, jestliže při příležitosti návštěvy druhého nejvýznamnějšího muže planety uzavřela některé prostory v okolí Hradu, aby nevyvolala riziko ohrožení jeho bezpečnosti. Toto vše by měli duševně normální lidé pochopit.   A já bych skončil, jak mě znáte, bonmotem. Váš nevděčný úděl, často spočívá v tom, že bráníte projevu duševně nenormálních lidí a v tom jste tak trochu podobní psychiatrům.   Ještě jednou vám velice a velice děkuji za vaši práci.        Miloš Zeman, prezident republiky, 12. dubna 2016, Míčovna Pražského hradu 
2016-01-11;http://www.zemanmilos.cz/cz/clanky/projev-prezidenta-republiky-pri-setkani-s-tiskem-u-prilezitosti-navstevy-prezidenta-rakouske-republiky.htm;Projev prezidenta republiky při setkání s tiskem u příležitosti návštěvy prezidenta Rakouské republiky;Dámy a pánové,většinou vítám své hosty s radostí, pouze dnes vítám Heinze Fischera se smutkem, protože mu končí druhé funkční období a v souladu s rakouskou ústavou už nemůže znovu kandidovat, i když bych si to velice přál. Ale vždy bude v České republice vítán jako její dobrý přítel, a i když se říká, že v politice neexistuje přátelství, my dva můžeme potvrdit, že jsou i čestné výjimky, protože se známe už dvacet let, možná o něco víc. Dovolte mi, abych se jenom velmi stručně dotknul témat, o nichž jsme diskutovali. Česká a rakouská ekonomika jsou hluboce prorostlé, a je to tak dobře. V České republice působí zhruba tři tisíce rakouských firem, v Rakousku naopak působí asi tak tři sta českých firem. Diskutujeme při našich setkáních, to je téměř věčné téma, Heinzi, o spojení Brna s Vídní a o spojení Budějovic s Lincem, a vždycky, pane ministře dopravy, když už jsme ujišťováni, že je to na dobré cestě, tak přijde Evropská komise z Bruselu a vymyslí si nějaký nový nesmysl, v tomto případě tak zvanou novou EIU, která povede k dalšímu odkladu dopravních staveb. Ale za to my dva prezidenti opravdu nemůžeme. S Heinzem Fischerem jsme diskutovali výsledky jeho nedávné návštěvy v Ruské federaci a setkání s prezidentem Putinem, máme velmi shodný, to jest pochybovačný postoj k nedávné dohodě mezi Evropskou unií a Tureckem. Dotkli jsme se rovněž migrační krize a celé řady dalších témat. Vím, že například obě země podporují tak zvanou Tobinovu daň, to znamená daň z finančních transakcí, ale to už by bylo na dvouhodinové úvodní slovo, a to byste tady asi ani nevydrželi.Dovolte mi tedy, abych konstatoval, že poprvé se v lánském zámku na počest vzácného hosta konala vojenská přehlídka, poprvé zde zazněl Radeckého marš, a mimochodem Radecký byl český vojevůdce, aby bylo jasno, a myslím si, že i těch dvacet jedna dělových salv, které byly vypáleny na počest prezidenta Fischera, svědčí o nikoli dobrých, ale skvělých vztazích mezi námi.Děkuji vám za pozornost. 
2016-01-07;http://www.zemanmilos.cz/cz/clanky/projev-prezidenta-republiky-pri-predavani-zlateho-zachranarskeho-krize-786880.htm;Projev prezidenta republiky při předávání Zlatého záchranářského kříže;Dámy a pánové,  chtěl bych ještě jednou blahopřát všem oceněným a měl bych jeden námět pro nominaci do dalšího ročníku. Dozvěděl jsem se o případu, kdy při hromadném seskoku jeden voják zachránil svého kolegu, kterému se zamotal padák, takže ho celou dobu držel. Nebyl to tandemový seskok, to znamená, riskoval jak svůj život, tak prokázal obratnost, která v tom letu padákem je samozřejmě výjimečná. A celou dobu ho držel, až nakonec šťastně oba dopadli na zem. Je to tedy taky záchrana života, byť tentokrát pro změnu ve vzduchu. Takže nemám samozřejmě právo vyhlašovat vítěze, ale mám snad právo nominovat a podrobnosti najdete v Kanceláři prezidenta republiky.  Přátelé, váš život bude celou dobu prozářen vzpomínkou na to, že jste pomohli druhým lidem, ať už při záchraně jejich životů, nebo jiným způsobem. A nikoli tento diplom, nikoli tento záchranářský kříž, jakkoli jsou cenné, ale právě tato celoživotní vzpomínka je největší odměnou a největším poděkováním.
2016-01-06;http://www.zemanmilos.cz/cz/clanky/projev-prezidenta-republiky-pri-setkani-s-tiskem-u-prilezitosti-navstevy-prezidenta-cerne-hory-254379.htm;Projev prezidenta republiky při setkání s tiskem u příležitosti návštěvy prezidenta Černé Hory; Vážený pane prezidente, dámy a pánové,řada mých přátel v poslední době navštívila Černou Horu a byla nadšena, že našla krásné místo k životu. V současné době je počet českých turistů v Černé Hoře padesát tisíc ročně, a věřím, že i Vaše návštěva přispěje k rozšíření turistického ruchu.Diskutovali jsme samozřejmě i o českých investicích v Černé Hoře, ať už jde o výstavbu železničních tratí, účast Škody Praha na dobudování druhého bloku tepelné elektrárny nebo dodávky vodních turbín. Česká republika plně podporuje úsilí Černé Hory stát se plnohodnotným členem jak NATO, tak Evropské unie. Oceňujeme úspěchy, které v tomto směru Černá Hora dosáhla. Závěrem mně dovolte, abych opakoval to, co už jsem řekl panu prezidentovi. Málokdy jsem se setkal s partnerem, který měl téměř shodnou politickou životní dráhu jako já. Oba dva jsme byli předsedy parlamentu, oba dva jsme byli předsedy vlády, teď jsme oba dva prezidenty, ale musím přiznat panu prezidentovi jeden náskok. On byl kromě toho i ministrem vnitra a to se mi dosud nepodařilo. Děkuji vám za pozornost.  
2016-01-01;http://www.zemanmilos.cz/cz/clanky/projev-prezidenta-republiky-pri-setkani-s-obcany-vrchlabi-62851.htm;Projev prezidenta republiky při setkání s občany Vrchlabí; Vážený pane hejtmane, vážený pane starosto, dámy a pánové,především vám chci poděkovat, že jste i v takovém počasí přišli. Toto je minerálka, nikoli slivovice, ale hodil by se grog. Ale dali jste mně jenom minerálku, pane starosto, já si to budu pamatovat.Nemá smysl, abych mluvil dlouho, protože jezdím za vámi, abych slyšel vaše názory, abych odpovídal na vaše otázky, a čím déle politik mluví, tím méně času je pro diskusi. Proto mně dovolte jenom dvě úvodní poznámky.Když kamkoli politik přijede, tak má říci, co pro to město buď udělal, anebo se alespoň chystá udělat. Samozřejmě v rozsahu svých kompetencí. A protože pan hejtman už zmiňoval tu čínskou návštěvu, tak před několika málo dny byly uzavřeny dohody, které se Vrchlabí, a samozřejmě ne jenom Vrchlabí, týkají. Tou první dohodou je dohoda, která zvyšuje export českých škodovek na čínský trh. Vy asi víte, že už teď Škoda, nejvíce ze všech zemí světa, vyváží do Číny, a tato dohoda znamená šedesát miliard během pěti let, kde díly se budou vyrábět tady a montovat, to je to SUV, v Číně. Co to konkrétně znamená, je jasné. Tady je poměrně nízká nezaměstnanost, asi pět procent, a to ještě do toho počítám lidi, kteří nechtějí dělat, a takovým lidem by se podle mého názoru neměly vyplácet sociální dávky, ale na druhé straně jsou tady lidé, kteří by samozřejmě potřebovali nějakou korunu navíc, a teď je tady zajímavá situace, že zaměstnavatelé se o tyto lidi přetahují. A aby je přetáhli, nebo aby je neztratili, no tak v takovém případě musí zvýšit mzdy. Takže ten dopad ani tak není na nezaměstnanost, ale je na zvýšení životní úrovně, a to samozřejmě každého potěší.Druhá a poslední věc se týká turistiky. Už dnes přijíždí do České republiky asi tři sta tisíc čínských turistů ročně. Mají tu výhodu, že utratí nejvíc, třikrát víc než Rusové, a mají tu nevýhodu, že na rozdíl od Rusů se v každé zemi zdrží jen několik málo dní a že cestují po celé Evropě. A protože brána do Krkonoš samozřejmě vyžaduje, aby se rozvíjel i turistický ruch, tak jsem vás chtěl informovat, že se podařilo dohodnout tři konkrétní letecké linky, Praha - Peking, Praha - Šanghaj a Praha - Čcheng-tu, protože lidé se sem asi nebudou dopravovat na velbloudech a i vlakem by to bylo dlouhé, no a to znamená, že i tady na vrchlabském náměstí a na krkonošském hřebenu uvidíte asijsky vypadající typy, kterých se nemusíte bát. Nejsou to islámští teroristé.A to je asi tak všechno, co jsem vám chtěl úvodem říci, aby bylo více času na to, že si spolu budeme povídat. Takže teď asi poprosím moderátora, poprosím ty, kdo mají mikrofon, a poprosím ty, kdo se chtějí na něco zeptat, aby se protlačili do předních řad, aby se za nimi ti, kdo mají mikrofon, nemuseli daleko dostávat.Ještě jednou vám děkuji, že jste přišli, a modlím se, aby nezačalo pršet, protože v takovém případě jsme proti vám v nespravedlivé výhodě, nad námi je totiž střecha.  
2016-01-01;http://www.zemanmilos.cz/cz/clanky/projev-prezidenta-republiky-pri-tiskove-konferenci-k-ukonceni-navstevy-kralovehradeckeho-kraje-57176.htm;Projev prezidenta republiky při tiskové konferenci k ukončení návštěvy Královéhradeckého kraje;Vážený pane hejtmane, dámy a pánové, přeji vám dobrý den. Pan hejtman řekl téměř vše podstatné, ale já bych mu chtěl úvodem velice poděkovat za skvělou práci jeho týmu a jeho osobně, protože organizace byla perfektní a nemáme co vytknout.  Doplnil bych pana hejtmana spíše tím, že jsme měli i zajímavé setkání s poslanci a senátory za Královéhradecký kraj a že tady byl mimo jiné i europoslanec Tomáš Zdechovský, který přišel se zajímavým impulzem týkajícím se právě té zmíněné EIA, to znamená, že určité lobování příslušných ministrů v Bruselu by mohlo vést k pozitivním výsledkům z hlediska udělení několika výjimek, včetně dálnice D11. Já jsem si nechal udělat analýzu od Ředitelství silnic a dálnic, takže tam už jsou naprosto přesné rozpočty, naprosto přesné harmonogramy a jediné co zbývá, je právě ta ona nešťastná nová, nikoli stará, ale nová EIA.  Setkal jsem se a mluvil na toto téma nedávno i s polským prezidentem Andrzejem Dudou. Poláci už jsou třicet kilometrů od hranic, to znamená, že zatímco dříve tomu bylo naopak, tak teď je situace na naší straně daleko, daleko komplikovanější. Mimochodem, když už mluvíme o prezidentech včetně čínského prezidenta, setkal jsem se ze strany některých lehce mentálně zaostalých novinářů s názorem, že za mnou nikdo nejezdí. Chtěl bych proto konstatovat, že v posledním měsíci, nebo šesti nedělích, jsem přijal nebo přijmu šest prezidentů. Počínaje tedy již zmíněným polským prezidentem, makedonským prezidentem, slovinským prezidentem, čínským prezidentem, příští týden se uskuteční návštěva černohorského prezidenta a přespříští týden návštěva mého dlouholetého přítele rakouského prezidenta Heinze Fischera. A to nepočítám marockého krále.  Takže, když tito mentálně zaostalí novináři neobstáli s argumentací, že za mnou nikdo nejezdí, tak přišli s novou argumentací, že já nejezdím nikam. No, má to velmi prostou příčinu. Zaprvé, musíte mít čas na přijetí těchto prezidentů, a zadruhé, přijal jsem pozvání předsedy mezinárodního olympijského výboru k návštěvě olympiády v Riu, a protože plánuji návštěvu Latinské Ameriky, tak jsem tam nechtěl jet dvakrát, a jedná se nyní o organizaci mé návštěvy tak, aby navazovala na návštěvu zahájení olympijských her.  Předpokládám, samozřejmě, že na této tiskové konferenci žádný mentálně zaostalý novinář není, pouze vás prosím, abyste jim to vyřídili. K jednání s čínským prezidentem bych uvedl jenom to, že ani jeden z nás dvou, zaprvé, nevyjadřoval žádné znaky servility vůči svému partnerovi, protože přátelství je něco jiného než servilita. Zadruhé, že během našeho setkání nepadla jedna jediná ideologická fráze, a zatřetí, že novináři by měli vědět, že otec současného čínského prezidenta zahynul za Kulturní revoluce v čínském koncentračním táboře a že i současný prezident byl tím řekněme pracovním táborem v době Kulturní revoluce postižen. Někdy se říká, že revoluce požírá své vlastní děti, pokud znáte tento slavný výrok. Potvrzuji to, co říkal pan hejtman. To znamená, že jsem rád, že i v nepříznivém počasí byla velmi hojná účast. Chtěl bych za to všem občanům Královéhradeckého kraje poděkovat. Myslím si, že jsme udělali díky dohodám s Čínou něco pro automobilový průmysl. Pro rozšíření exportu Škoda Auto do Číny, který je už teď největším trhem. Stejně tak turistický průmysl může těžit z toho, že Krkonoše jako turistický ráj, což mohu sám potvrdit ze své mladší zkušenosti, mohou využívat i zřízení tří leteckých linek mezi Čínou a Českou republikou. A když už mluvím o těch Krkonoších, tak jsem se trochu dojal při pohledu na Černou horu a další krkonošský masiv Žalý a podobně, protože si vzpomínám, jak jsem sem jezdil jako dítě, potom jako puberťák a potom jako dospělý člověk. A poslední návštěva Krkonoš, kde jsem proběhl celý krkonošský hřeben na běžkách a skončil v Černém dole, kde mě šla hledat Horská služba v noci. Tak tyto vzpomínky, jakási iluze déja vu, se mně vracely a vedle setkání se zajímavými lidmi to bylo i setkání se zajímavou přírodou, která mě, řečeno s Tolstým, připomněla moje dětství, moje jinošství a můj dospělý věk. To je vše. Děkuji vám za pozornost.
2016-01-31;http://www.zemanmilos.cz/cz/clanky/projev-prezidenta-republiky-pri-setkani-se-zastupiteli-kralovehradeckeho-kraje-190070.htm;Projev prezidenta republiky při setkání se zastupiteli Královéhradeckého kraje;" Vážený pane hejtmane, dámy a pánové,především bych se chtěl trochu omluvit za jednodenní zkrácení své návštěvy, kterou jsem ublížil především sám sobě, protože nebudu v Babiččině údolí, na které jsem se těšil, ale protože dluhy se mají splácet, tak slibuji, že příští rok sem přijedu na čtyři dny a tím to skóre vyrovnám. A to Babiččino údolí dáme do příštího roku, pokud se ho samozřejmě dožiju, ale já se dožiju.Důvod, proč jsem přijel pozdě, samozřejmě víte. Měli jsme teď třídenní jednání s čínským prezidentem a jeho delegací včetně třiceti špičkových podnikatelů, a protože každé jednání se nemá omezit pouze na nějaké nezávazné deklarace o strategickém partnerství, mimochodem taková deklarace už existuje mezi Čínou a sedmi členskými zeměmi Evropské unie, tak bych chtěl mluvit jenom o těch aktivitách, které tyto dohody přinášejí oběma směry, to znamená jak čínskými investicemi u nás, tak naopak rozšířením našich exportních možností na čínském trhu.Vy jste, pane hejtmane, mluvil o dvou automobilkách, které jsou na území Hradeckého kraje, takže Škoda Auto bude v příštích pěti letech v Číně investovat šedesát miliard korun. Půjde převážně o nový typ vozu SUV. Ty díly se budou vyrábět tady a na druhé straně montovat se budou na čínském území. Mimochodem tady už vůbec nejde primárně o boj proti nezaměstnanosti, jak jste sám řekl, tady je nezaměstnanost v průměru na kraj kolem pěti procent. Celostátní nezaměstnanost je šest celých tři, takže naše úsilí se z boje proti nezaměstnanosti přesouvá na boj o zvýšení mezd, tedy o zvýšení té životní úrovně. A když já pozoruju stesky zaměstnavatelů, že nemají dostatek zejména technicky kvalifikovaných pracovníků, tak tomu říkám kanibalismus, protože oni musí přetahovat zaměstnance z jiných podniků a tyto podniky se tomu mohou bránit jediným způsobem, a sice tím, že zvýší mzdy svých zaměstnanců. Takže tady máte příklad, že tržní mechanismus svým způsobem působí na zvyšování reálných mezd. Pokud jde o druhý aspekt, tak se postupně otevírají tři linky mezi Čínou a Českou republikou. Praha-Peking už je otevřená, Praha-Šanghaj se bude otevírat v červnu tohoto roku a Praha-Čcheng-tu už zatím dělá charterové lety. Říkám to proto, protože zřejmě výrazně vzroste počet čínských turistů. Ona je to maličká země, je tam miliarda tři sta milionů obyvatel, ale myslím si, že když teď je čínských turistů v České republice ročně tři sta tisíc, tak díky těmto třem leteckým mostům se podaří tento počet zvýšit, tedy cestovní ruch, o němž jste mluvil, dostane další impuls. A to je samozřejmě v éře globalizace přirozené, naši lidé cestují do zahraničí a lidé ze zahraničí cestují sem. Tím přecházím ke svému oblíbenému tématu, a to jsou opravy kulturních památek, což ostatně s cestovním ruchem výrazně souvisí. Chtěl bych ocenit, že ve srovnání s mojí minulou návštěvou se podařilo opravit Kuks, a taktně jsem pana hejtmana upozornil, že ještě zbývá oprava Betléma, kde jsou krásné Braunovy sochy. Víte, takt je mně vlastní, pane hejtmane, to vědí zejména novináři, o kterých se neustále vyjadřuji s láskou. A oceňuji, že je v podstatě hotový i Broumovský klášter, kde jsem také byl.Smyslem mých návštěv je samozřejmě setkávat se s co největším počtem občanů, a to tak, aby občané nemuseli jezdit za mnou, ale já jezdil za nimi, takže postupně vyčerpávám nejdříve krajská města, pak okresní města, pak přecházím v těch dalších letech i na města menší, případně na vesnice roku, protože všude žijí lidé. Na druhé straně, když už mluvím o těch památkách, tak jsem si s sebou přivezl knihu, které hejtmani říkají „kladivo na hejtmany"". Tu knihu vydal Národní památkový ústav a je tam po krajích seznam destruovaných historických objektů. Vy máte štěstí, pane hejtmane, že většina těch destruovaných objektů je ve vlastnictví církve, takže nemohu mluvit o fyzických osobách, i když samozřejmě také o právnických osobách, ale je tady pět kostelů, které jsou v havarijním stavu a některé z nich mají nadregionální charakter, a tady jedna naprosto unikátní poustevna, která je také v havarijním stavu. A dovolte mi vyslovit kacířskou myšlenku, kacířskou v souvislosti s církví, že když teď církev dostává každý rok dvě miliardy korun nehledě na naturální restituce, tak by bylo docela dobré, aby si svoje kostely, to je jejich majetek, konečně opravila a nenechala je spadnout. Mimochodem jeden z nich postavil Dientzenhofer, že? A vzorem může být i dohoda s kardinálem Dukou, kterou jsme nedávno uzavřeli a podle které církev investuje do oprav Pražského hradu, dvou konkrétních budov, částku, kterou upřímně řečeno nedokážeme přesně odhadnout, protože víte, že rozpočtové náklady jsou jedna věc a výsledné náklady jsou druhá věc, ale bude to určitě několik set milionů korun. Takže toto je metoda, která by se podle mého názoru dala použít i v případě oprav církevních objektů, aby se alespoň část prostředků věnovala na veřejně prospěšné účely. Předposlední věc, kterou bych rád zmínil, je moje oblíbené téma hospice. Kupodivu jsem přivezl z Říma od papeže základní kámen, dva základní kameny požehnané. Jeden Jižní Moravě a druhý Královehradeckému kraji. Na Jižní Moravě už je hospic hotový, jmenuje se U Františka a už má prvních sto klientů, a teď jsem pátral, jak to vypadá v Královehradeckém kraji, a byl jsem panem hejtmanem informován, že hospic se zatím projektuje, a když jsem se ho zeptal, kde mají základní kámen, tak říkal, že ho ještě nedostali, takže já se postarám, aby vám byl doručen spěšným poslem, což zajisté urychlí výstavbu tohoto hospice.Poslední téma, které zase spíš zajímá hejtmany a krajské zastupitele, je dálniční síť. Teď jsme o tom jednali s panem ministrem Brabcem, protože dálniční síť, zejména ten úsek na polské hranice, o kterém jsem také jednal nedávno při návštěvě polského prezidenta, je projektově připraven. Pozemky jsou vykoupeny, peníze na to jsou a co čert nechtěl, Evropská komise si vymyslela novou EIU a všechno se bude muset dělat znova. Tak samozřejmě, že se snažíme vymoci výjimku alespoň pro ty stavby, které už byly připraveny předem, ale evropská byrokracie se vyznačuje tím, že se plete do věcí, do kterých jí nic není, jako jsou unifikované rozměry traktorových sedaček, kvalita vosku, to teď dělá naše komisařka Jourová, tak si mně stěžovala, že dělá směrnici o kvalitě vosku, přitom se Evropská unie nedokáže postarat o ochranu vnějších hranic, ale tyhle hlouposti ji zajímají. A teď si vymysleli novou EIU, což je naprosto zbytečná byrokratická překážka. Stejný problém je u R35. Já jsem si nechal od Ředitelství silnic a dálnic vytáhnout kalkulaci a harmonogram, takže k těm polským hranicím by to mělo být optimisticky hotovo v roce 2021. Bude to stát sedmnáct miliard korun, což se určitě taky překročí, jako všechno, ale lze doufat, že alespoň jeden úkol bude vyřešen.Závěrem mně dovolte, abych velice a velice poděkoval jak osobně panu hejtmanovi, tak zastupitelstvu bez ohledu na koalici a opozici, protože každý odvedl kus práce. Koalice tím, že pracovala, a opozice tím, že konstruktivně kritizovala její práci a občas přišla i s nějakým vlastním pozitivním nápadem, a chtěl bych skončit prognózou výsledků příštích krajských voleb. Já jsem bývalý prognostik, moje prognózy vždycky vycházejí, takže vám mohu se stoprocentní pravděpodobností sdělit, že vyhraje ten nejlepší.Děkuji vám za vaši pozornost.  "
2016-01-31;http://www.zemanmilos.cz/cz/clanky/projev-prezidenta-republiky-pri-setkani-s-obcany-trebechovic-pod-orebem-285023.htm;Projev prezidenta republiky při setkání s občany Třebechovic pod Orebem; Vážený pane hejtmane, vážený pane starosto, dámy a pánové,dnešek je po zimní sezoně prvním dnem, kdy setkání s občany děláme opět na náměstích, a jsem hrozně rád, že tomu tak je, protože ta setkání v sálech byla sice pohodlná, ale spousta lidí odcházelo naštváno, protože se nedostalo dovnitř. Samozřejmě politik je podobný herci, to znamená, je rád, když má plný sál nebo plné náměstí. Herci tomu říkají plný dům. Ale když zase naštvete lidi proto, že se do toho sálu nevešli, tak je ten efekt takový dvojitý. Jeden dobrý, ale jeden špatný. A náměstí je vždycky dost velké, aby se tam vešli všichni, kdo chtějí přijít. Ale z těch sálů jsme si odnesli jedno poučení, že je lepší ne stát, ale sedět. Já jsem si teď vzpomněl na Winstona Churchilla, který říkal, kdykoli jsem v životě nemusel stát a mohl jsem sedět, tak jsem seděl, a kdykoli jsem v životě nemusel sedět a mohl jsem ležet, tak jsem ležel. A taky Churchill řídil druhou světovou válku z poloviny svého času z postele. Tak postel nám sem ještě nedali, ale křesla už tady jsou, a já si vzpomínám na krásná slova Karla Čapka, který říkal, člověk který stojí, lidem káže a člověk, který sedí, si s lidmi povídá, a vy jste si nepřišli poslechnout žádné kázání, žádný dlouhý projev ukecaného politika. Vy jste si přišli popovídat, a proto je dobré, abychom maximum času věnovali společné debatě a nikoli kázání.Chtěl bych proto jenom říci několik málo poznámek. Vážím si toho, že jste se postarali o Třebechovický betlém, že jste investovali jak do výstavby nové budovy, tak do jeho oprav, které vydrží minimálně dalších osmdesát let, jak mi říkal pan starosta. Poněkud mě zarazilo, že váháte s opravou památky, která se jmenuje, tuším, že Haušmenův, Hajnišův, já si to pořád nezapamatuju, Hajnišův mlýn, protože kudy chodím, tudy říkám, lide, važte si dědictví vašich předků, važte si architektonických památek a nenechte je zbytečně zbourat. Říkal jsem také panu starostovi, že jsem si přečetl, že jste nejrychlejší reformátoři městské hromadné dopravy, protože jste ji nejdříve zavedli a za půl roku zase zrušili. Takže uvidíme, jak to bude dál. A poslední poznámka, která je ale závažnější. Všiml jsem si, že v Třebechovicích je proti krajskému průměru nadprůměrná míra nezaměstnanosti. Já jsem rád, že nezaměstnanost je dnes už nízká, že klesá a že bychom se teď měli všichni soustředit na to, aby rostla životní úroveň, ať už formou růstu mzdy nebo růstu starobních důchodů, ale to neplatí pro všechny, to neplatí pro lidi v produktivním věku, kteří by mohli pracovat, ale nechtějí pracovat. A protože jsem se důkladně připravil na toto setkání, vím, že tady máte pivovar a že v tom pivovaře žijí lidé, kterým se moc pracovat nechce. A to je možná ten skutečný důvod, proč je nezaměstnanost v Třebechovicích vyšší, než je krajský průměr. A já se domnívám, že by bylo dobře, kdyby ti, kterým se nabídne práce a kteří tu práci odmítnou a řeknou, mně úplně stačí sociální dávky, proč bych vlastně chodil do práce, kdyby tito lidé byli přinuceni k práci tím způsobem, že by se ty sociální dávky snížily. Někdo mě bude obviňovat z antihumanismu, ale já říkám, je třeba pomoci lidem, kteří hledají práci, a není třeba pomáhat lidem, kteří nabízenou práci odmítají. A aby to nebylo příliš dlouhé kázání, chtěl bych skončit a chtěl bych vám závěrem říci už jenom jednu jedinou větu. Až se budete ptát, pamatujte si, že nejsou hloupé otázky, že jsou jenom hloupé odpovědi.Děkuji vám za vaši pozornost.   
2016-01-30;http://www.zemanmilos.cz/cz/clanky/projev-prezidenta-republiky-pri-zahajeni-diskuzniho-stolu-s-ceskými-a-cinskými-investory-870662.htm;Projev prezidenta republiky při zahájení diskuzního stolu s českými a čínskými investory; Vážený pane prezidente Čínské lidové republiky, dámy a pánové,  velice si vážím toho, že pan čínský prezident s sebou vzal třicet nejúspěšnějších představitelů čínské podnikatelské sféry a my jsme reagovali, pane prezidente, naprosto obdobným způsobem, a aby byla zajištěna rovnováha, pozvali jsme třicet nejúspěšnějších českých podnikatelů, protože setkávání neúspěšných lidí je nezajímavé.   Bylo připraveno přibližně třicet dohod v nejrůznějších oblastech. Já jsem rád, že jsme se před chvilkou dohodli s panem prezidentem, že za naší účasti bude všech těchto třicet dohod podepsáno, protože bych považoval za urážku těch, kteří tyto dohody připravovali, aby nebyly podepsány za účasti prezidentů, a nevím, jestli nám organizátoři u toho dovolí sedět, pane prezidente, nebo budeme muset stát, ale i tak to rádi uděláme. Nechci zmiňovat konkrétní dohody, protože ty budou ohlášeny moderátorem, chtěl bych jenom zdůraznit, že platí onen objem devadesáti pěti miliard korun čínských investic, které jsem uvedl na tiskové konferenci včera s panem prezidentem a kde jedna z nejdůležitějších investic je právě spolupráce s Ping An Bank. Ale každý z nás má právo na svoje osobní štěstí a včera na slavnostní večeři na počest pana prezidenta jsem mluvil o politicích, kteří mají svůj sen. Snem pana čínského prezidenta je nová hedvábná stezka One Belt, One Road. Já mám také, přátelé, svůj malý sen a to je vodní koridor Dunaj-Odra-Labe. V současné době probíhají práce na feasibility study tohoto projektu. Já věřím, že tyto práce dopadnou úspěšně a velice vítám předběžný zájem čínských firem o případnou spoluúčast na tomto projektu. Vím, že samozřejmě ta smlouva, která se mezi těmi třiceti na toto téma bude podepisovat, je smlouva o analytické spolupráci, nikoli ještě definitivní smlouva, ale sny trvají dlouho. Tři soutěsky, jak mně říkal pan prezident, se stavěly dvacet let a nakonec skončily úspěšným výsledkem. Takže dovolte mi toto osobní vyznání a současně i poděkování čínským dvěma firmám, které o tento projekt mají zájem, protože každý člověk má právo udělat si radost.  Pronášení dlouhých projevů nemá smysl a na závěr bych chtěl proto říci jenom jedinou věc, pane prezidente. Politici mají podnikatelům otevřít dveře, ale ten podnikatel, který těmi otevřenými dveřmi nedokáže vstoupit, nestojí za to, abychom se jím dále zabývali, vstoupit musíte sami a já děkuji všem, kdo dokázali vstoupit, což dokáží právě připravené a dohodnuté smlouvy.   Velice jim děkuji za jejich práci a Vám děkuji za pozornost.  Miloš Zeman, prezident republiky, 30. března 2016, palác Žofín 
2016-01-29;http://www.zemanmilos.cz/cz/clanky/projev-prezidenta-republiky-pri-setkani-s-tiskem-u-prilezitosti-navstevy-prezidenta-clr.htm;Projev prezidenta republiky při setkání s tiskem u příležitosti návštěvy prezidenta ČLR;" Vážený pane prezidente,   chtěl bych se Vám omluvit za to, že nemám funkční zlatý kočár, kterým bych Vás svezl tak, jako Vás svezla královna Alžběta II. Chtěl bych se omluvit i za to, že nevlastním Bílý dům, kde jste se nedávno setkal s prezidentem Obamou. Chtěl bych jenom poznamenat, že Praze se říká „Zlatá Praha"" a zlaté město je více než zlatý kočár. A Bílý dům byl postaven čtyři sta padesát let poté, co tady v Praze vznikala katedrála, kterou jste viděl. Takže není se za co stydět.  Vážím si jak našeho osobního přátelství, tak navázaných skvělých obchodních vztahů mezi Čínskou lidovou republikou a Českou republikou. Zítra na Žofíně budeme na business fóru podepisovat konkrétní obchodní smlouvy, a jestliže jsem odhadoval, že objem čínských investic v tomto roce bude čtyřicet pět miliard korun, hluboce jsem se zmýlil.  Je to jenom na tento rok devadesát pět miliard korun.  Ale samozřejmě, že investice jdou i opačným směrem. Vážím si toho, že firma Škoda Auto, což je naše nejúspěšnější firma, bude v průběhu příštích pěti let investovat šedesát miliard korun pro výstavbu svých závodů v Čínské lidové republice. Vážím si i investic našeho leteckého průmyslu a tak bych mohl pokračovat dál a dál.  Skončil bych tím, že vztahy mezi našimi státy nejsou založeny jenom na ekonomické základně. Snažíme se rozvíjet i výměnu osob. Jsem rád, že už platí pětiletá víza pro čínské podnikatele, ale bylo by dobré zjednodušit vízovou povinnost i pro další osoby. Za chvíli se setkáme s čínskými a českými fotbalisty, což je záležitost spolupráce v oblasti sportu, a věřím, že stejné úrovně spolupráce dosáhneme i v oblasti kultury a v oblastech dalších.   Závěrem bych popřál, aby, slovy našeho premiéra Bohuslava Sobotky, se Česká republika stala vstupní branou pro Čínskou lidovou republiky do Evropské unie a sám bych dodal, aby byla klidným přístavem, do kterého se budou vracet po nejrůznějších bouřích čínské lodi, aby tam nalezly přátelské přijetí.  Děkuji Vám za pozornost.  Miloš Zeman, prezident republiky, 29. března 2016, Pražský hrad "
2016-01-29;http://www.zemanmilos.cz/cz/clanky/projev-prezidenta-republiky-pri-slavnostni-veceri-pri-navsteve-prezidenta-clr-47919.htm;Projev prezidenta republiky při slavnostní večeři při návštěvě prezidenta ČLR; Vážený pane prezidente Čínské lidové republiky, dámy a pánové,přemýšlím o dvou typech politiků. Ten první má svůj sen, a ten sen se buď podaří, nebo nepodaří uskutečnit. A pokuta tohoto politika je právě v tom, že má sen. A já jsem rád, že se setkávám s politikem, který má svůj sen. Je to sen nejenom čínský, je to svým způsobem sen celosvětový. Je to sen o mírumilovném spojení našich kontinentů velkou Hedvábnou stezkou, One Belt, One Road. A když jste dorazil do České republiky, dorazil jste na konec velké Hedvábné stezky. Při našem setkání jsem několikrát zdůraznil, že bych si přál, aby právě Česká republika byla pro lidovou Čínu bezpečným a nerušeným přístavem.Vážím si rovněž čínské iniciativy ve formátu 16+1. A při vší úctě k tomuto formátu, nic nemůže nahradit Váš velký sen. Máme pro Vás po večeři připraveno několik překvapení, pane prezidente. Jedním z nich bude podpis dohody o překladu Vaší knihy do češtiny, druhým krátký koncert slavného chlapeckého pěveckého sboru Boni Pueri ve Vladislavském sále, na který Vás srdečně zvu, a za pět minut se ozvou výbuchy, které nebudou teroristickým útokem, ale ohňostrojem na pobřeží Vltavy na Vaši počest.  A protože jsem se ve svém mládí jako prognostik zabýval lidskými sny, dovolte mi, abych připil na Váš sen, na Čínskou lidovou republiku a na člověka, který dokáže tvořit sny, na prezidenta Čínské lidové republiky.  
2016-01-21;http://www.zemanmilos.cz/cz/clanky/projev-prezidenta-republiky-pri-vyhlaseni-ankety-„fotbalista-roku-2015“-264514.htm;Projev prezidenta republiky při vyhlášení ankety „Fotbalista roku 2015“; Dámy a pánové, vážený nejmenovaný vítězi soutěže Fotbalista roku,já nesmím ani naznačovat, ale protože fotbal výborně ovládám, tak já vím, kdo to je. Stejně tak vím, že fotbal se hraje na tři třetiny a následuje přídavek v podobě čtyřhry. Chtěl bych tomu, kdo získá první cenu, říci dvě věci. Když náhodou pustí gól a když se stane, že mu všichni budou nadávat a říkat, že má jít do důchodu a že je za zenitem, ať se nenechá otrávit. A když pak vychytá nulu a všichni mu budou říkat, že je bůh, tak ať ty lichotky nebere příliš vážně. Ať si vzpomene na krásný epigram Karla Havlíčka Borovského, dnes jsi za svatého, zítra jsi sviňák. Promiňte, že jsem opět použil vulgarismus.  
2016-01-17;http://www.zemanmilos.cz/cz/clanky/projev-prezidenta-republiky-pri-prijeti-finalistu-xxiii-rocniku-ankety-zlaty-amos-877796.htm;Projev prezidenta republiky při přijetí finalistů XXIII. ročníku ankety Zlatý Ámos; Dámy a pánové,dovolte, abych vás tradičně uvítal na Pražském hradě. Taková oficiální část mého pozdravu by měla být standardní, to znamená, přeji vám, abyste ve finále uspěli, a blahopřeji, že jste se stali finalisty. A teď přijde ta část neoficiální. Podle informací, které jsem dostal, jsou-li ovšem pravdivé, tak tři kraje nenominovaly žádného finalistu. Je to kraj Plzeňský, je to kraj Karlovarský a je to kraj Jihočeský. Je-li to pravda, pokládám to za ostudu a za projev nezájmu těchto krajů o nejkrásnější povolání, které na světě existuje, to jest o povolání učitele. Dodávám, že moje maminka byla taky učitelka, a pevně doufám, že to ty kraje příští rok napraví, a proto to také říkám. Vím, že ocenění Zlatého Ámose je vysoké, ale že nenahradí nízké platy učitelů, a mohu vás ujistit svojí podporou návrhu ministryně Valachové na zvýšení učitelských platů. Protože vždycky, když jmenuji soudce, kteří jsou kolem třiceti let, tak si říkám, tak ty máš nástupní plat sedmdesát tisíc a učitel s dvaceti letou praxí má hrubého pětadvacet nebo třicet tisíc. A protože nemůžeme snížit platy soudců, to by se nám bohužel nepovedlo, a kromě toho soudců je poměrně málo, zatímco učitelů hodně, tak musíme společně usilovat o to, aby učitelské platy rostly, ale nikoli plošně, ale selektivně, aby dobří učitelé dostali přidáno víc než učitelé průměrní nebo dokonce špatní. A právě k tomu, k výběru dobrých učitelů, by měl Zlatý Ámos sloužit. Ještě jednou vám gratuluji a přeji úspěch.  
2016-01-15;http://www.zemanmilos.cz/cz/clanky/projev-prezidenta-republiky-pri-tiskove-konferenci-k-navsteve-polskeho-prezidenta-v-cr-373204.htm;Projev prezidenta republiky při tiskové konferenci k návštěvě polského prezidenta v ČR; Vážený pane prezidente, dámy a pánové,jsem velmi rád, že jsem se na Pražském hradě mohl setkat s prezidentem Polské republiky, abychom si připomenuli skvělé vztahy, které mezi oběma našimi zeměmi existují. Tyto vztahy dokládá mimo jiné i úspěšná ekonomická spolupráce. Polsko, jak známo, je po Německu a Slovensku třetím nejvýznamnějším obchodním partnerem České republiky. Dokládá to i existence již šesti euroregionů na česko-polských hranicích. Diskutovali jsme o dalším zintenzivnění této spolupráce například v oblasti dopravních propojení, včetně kanálu Dunaj-Odra. Diskutovali jsme o energetických propojeních včetně STORK II pro zvýšení energetické bezpečnosti. A samozřejmě jsme se dotkli i otázek zahraniční politiky.Vyjádřil jsem názor, že polská vláda vznikla ze svobodných voleb, má plné právo uskutečňovat opatření, které jí dává mandát z těchto voleb, a že by neměla být vystavena moralizující kritice Evropské unie, jež by se naopak měla konečně soustředit na svůj základní úkol, a to je ochrana vnějších hranic Evropské unie. Chtěl bych věřit, že naše spolupráce bude pokračovat i v budoucnosti bez jakýchkoli problémů. V létě se setkáme ve Varšavě na summitu NATO a tam se budeme zabývat nejenom bezpečností Visegrádské skupiny, ale i řady dalších států. Proto vítám námět pana prezidenta Dudy, aby Visegrádská čtyřka usilovala o širší spolupráci i se sousedními zeměmi Visegrádu a aby se tak vytvořila jakási osa spojující sever a jih Evropy. Osa, která by pak mohla hrát v Evropské unii ještě významnější roli, než dnes hraje Visegrádská skupina.Děkuji vám za vaši pozornost.    
2016-01-11;http://www.zemanmilos.cz/cz/clanky/projev-prezidenta-republiky-pri-ucasti-na-42-schuzi-poslanecke-snemovny-152758.htm;Projev prezidenta republiky při účasti na 42. schůzi Poslanecké sněmovny;"  Vážený pane předsedo Poslanecké sněmovny, vážení členové vlády, vážené paní poslankyně a vážení páni poslanci,   prezident republiky má sice právo vystoupit k jakémukoliv projednávanému tématu, ale domnívám se, že by se měl soustředit pouze na zákony, které jsou pro osud naší země klíčové, nebo, chcete-li, páteřní.   Až dosud jsem v tomto smyslu před vámi vystoupil třikrát včetně dnešního vystoupení. Nejdříve jsem polemizoval s návrhem služebního zákona, protože se i nadále domnívám, že dobrý úmysl tohoto zákona, to jest depolitizovat státní správu, nebyl naplněn a vedl k opačnému účinku. Jak si vzpomenete, brojil jsem zejména proti instituci politických náměstků. A v jednom z nedávno uniknuvších e-mailů mě zaujal jeden, který říká, cituji: ""Je mi 60 let a chtěl bych dělat politického náměstka, a to na jakémkoli ministerstvu."" konec citátu. Myslím si, že autor tohoto e-mailu moji kritiku potvrdil. Tuto věc ovšem pokládám za uzavřenou.   Druhý zákon, který jsem naopak podpořil, byl zákon o prokázání původu příjmů a majetku, protože nastal čas, abychom našli odvahu oddělit lidi, kteří svůj majetek získali legálním způsobem od těch, kdo ho získali pomocí ekonomické kriminality.   Nu a nyní jsem mezi vámi potřetí, abych podpořil zákon o obecném referendu. Dovolte mi, jako starému zbrojnoši, abych si zavzpomínal na svá relativně mladá léta, když jsem jako poslanec Federálního shromáždění poprvé četl tabulku preferencí nebo prestiže jednotlivých profesí. Takové tabulky se samozřejmě za komunismu nesměly sestavovat, protože všichni měli bezpochyby vysokou prestiž, a nebylo potřeba zjišťovat jejich pořadí. Nu a v té tabulce v prvních letech po listopadové revoluci byli na prvních místech prestižních profesí učitelé, lékaři a politici, ať už to byli ministři nebo poslanci.   Šel čas, proběhlo 25 let. Učitelé a lékaři na prvních místech tohoto žebříčku zůstali, a poslanci se postupně propadali níž a níž, až v několika posledních letech zaujímají politici, nejenom poslanci, ale i ministři, předposlední místo za uklízečkou. Mimochodem v Rakousku se uklízečka v zájmu politické korektnosti označuje jako kosmetička podlahových ploch. Protože já nejsem politicky korektní, říkám uklízečka. Nuže dobrá. Tento problém nás všechny, kdo se zabývají politickou činností, musí znepokojovat. Nikdo není rád, jestliže prestiž jeho profese bez ohledu na konkrétní osoby klesá.   A dnes jsme se tady sešli, abychom probírali jeden ze zákonů, který alespoň částečně může politikům jejich prestiž vrátit tím, že jim umožní, aby se překonala bariéra odcizení mezi nimi a občany, a aby občané byli více vtaženi do procesu rozhodování.Někdy si za toto odcizení mohou politici sami. Dovolte mi uvést jediný příklad. Naprosto nesnáším výraz ""obyčejní občané"" nebo ""obyčejní lidé"". Protože ten, kdo tohle říká, dává najevo papalášský despekt vůči svým posluchačům. Až to vyvrcholí do známého výroku ""šiju saka v Anglii, šiju kalhoty ve Francii, boty mám z Itálie, kdo z vás to má"".   Všichni jsme neobyčejní. Všichni za sebou máme, alespoň dospělí, nějaké vykonané dílo. U někoho je to zasazený strom, u jiného postavený dům nebo zplozené dítě. Nikdo není obyčejný. Všichni jsme neobyčejní, a právě proto by politici měli používat výraz ""normální občané"" a nikoli ""obyčejní občané"".   To je ovšem jenom jedna forma odcizení mezi politiky a ostatními občany, kterou si zaviňujeme sami. Zvláště když řekneme ""vy obyčejní občané"" a neříkáme alespoň ""my obyčejní občané"". Ale kromě toho potřebujeme legislativní úpravy, které by tuto bariéru odcizení alespoň zmírnily, a nyní si již dovolím přejít k hlavnímu tématu svého vystoupení, tedy k zákonu o obecném referendu.   Důkladně jsem si tento zákon prostudoval, jinak bych neměl odvahu před vás předstoupit, a s výjimkou několika drobností, které spíše vyžadují zpřesnění než zásadní změnu, bych doporučil Poslanecké sněmovně tento zákon schválit. Dovolte mi, abych tyto dílčí připomínky, které jsou tři, vyjmenoval.   Připomínka první. Zákon předpokládá, že vláda může vyslovit nesouhlas s návrhem referenda a obrátit se za tímto účelem k Ústavnímu soudu. Stejný zákon předpokládá, že petenti mají totéž právo, tedy právo vyslovit nesouhlas s návrhem vlády, a Ústavní soud tak bude vrcholným arbitrem toho, zda referendum je nebo není legitimní. O.K. Ale teď si představte onu paradoxní situaci, kdy k téže skupině 15 ústavních soudců dorazí nejdříve návrh vlády, a oni ho dejme tomu přijmou, a krátce poté dorazí opačný návrh petentů. V takovém případě se tito soudci dostávají do schizofrenní situace, protože těžko budou ve druhém hlasování a v téže personální sestavě hlasovat proti rozhodnutí, které krátce předtím sami přijali. Myslím si, že řešení je dvojí. Buď aby ústavní soud o těchto stížnostech, ať už vlády nebo petentů, rozhodoval nikoli v plénu, ale v senátu, a senáty by měly být odlišné při posuzování ať už vlády nebo petentů, a druhá varianta je, že by Ústavní soud v plánu projednával oba návrhy současně. Toto je podle mého názoru zapotřebí zpřesnit, protože dosavadní výklad jasně diskriminuje petenty.   Případ druhý. Je samozřejmé, že z otázek, které mohou být předmětem referenda, se vylučuje státní rozpočet, daně nebo lidská práva. Ale pak je tam takový nenápadný bod, že předmětem referenda nemůže být právní předpis. A v důvodové zprávě se jasně říká, že právním předpisem je samozřejmě i zákon, nikoli jenom podzákonná norma. Z toho logicky vyplývá, že sensu stricto by se občané nemohli vyjádřit k jakémukoli návrhu zákona. A zde vzniká konfuze.   Představte si dvě situace, kde jsem inspirován právě probíhající diskusí o snížení hranice trestní odpovědnosti mladistvých. První typ otázky pro referendum by zněl: Souhlasíte se zákonem, který by snížil odpovědnost tohoto typu? Druhý dotaz, prakticky identický, by zněl: Jste pro snížení odpovědnosti? Takže tady vidíte naprosto jasnou konfuzi v tom bodu, že referendum se nemůže dotýkat právních předpisů, resp. zákonů. Za prvé to lze velice snadno obejít, a tento příklad jsem vám právě uvedl, a za druhé je to nesmysl, protože k čemu jinému, má-li referendum postihnout klíčové otázky domácí i zahraniční politiky, by se měli občané vyjadřovat, než právě k otázkám, které mají být ztvárněny do podoby zákonů.   Příklad třetí a poslední. Myslím si, že zákonodárci nebo navrhovateli, a to je spíše anekdota, ujelo pero, když napsal, že ověřování podpisů má probíhat stejným způsobem, jako je tomu u ověřování podpisů při prezidentské kandidatuře. Dámy a pánové, zajisté si vzpomínáte na geniální invenci Ministerstva vnitra a jeho úředníků, která spočívala v tom, že chybové archy se sčítají a nikoli průměrují. Vznikla už jedna anekdota - smícháním dvou lahví čtyřiceti procentního alkoholu dostaneme kvalitní osmdesáti procentní alkohol. Takže pevně doufám, že toto bude opraveno, protože je to absolutní nesmysl, a my bychom neměli opakovat chyby svých předchůdců a měli bychom se dopouštět chyb zcela nových, čerstvých a neotřelých.   Tolik tedy k návrhu zákona o obecném referendu.   Dovolte mi závěrem několik poznámek o přímé demokracii. Vůbec se nedomnívám, že by přímá demokracie byla nižší formou projevu vůle občanů, než je zastupitelská demokracie. Zastupitelskou a přímou demokracii pokládám za komplementární, nikoli za substituční něco, co se vzájemně doplňuje a dokonce i posiluje.  U referenda se ozývají hlasy proti, včetně té skupiny, která odešla až na Karla Turečka, za což mu děkuji, protože tato debata mně nápadně připomíná debatu, která se vedla před sto lety o všeobecném volebním právu a zaznívají zde tytéž argumenty. Občané nejsou schopni rozhodovat o tak důležitých záležitostech, hrozí nám, cituji Daniela Kroupu, vláda lůzy. Jeden z prezidentských kandidátů, který nedávno oznámil zrušení své kandidatury, to zdůvodnil tím, že je v této zemi příliš málo moudrých lidí. Opět další citát.   Dámy a pánové, nikdo nemá právo urážet svůj vlastní národ. A pokud tak činí, musí počítat s tím, že ve skutečnosti uráží pouze sám sebe. Tvrdím však, že zákon o obecném referendu, ať jakkoli důležitý, je pouze součástí přímé demokracie a i když vám určitě za svého života nevnutím další zákony podporující přímou demokracii, dovolte mi, abych se o nich alespoň velmi stručně zmínil.   Za prvé, podporuji myšlenku přímé volby starostů a hejtmanů. Nikoliv jenom proto nebo především proto, že se pro tuto myšlenku podle průzkumů veřejného mínění vyslovují dvě třetiny občanů - cituji materiál Herzman, Český volič - ale především proto, protože mám obavu ze zákulisních manipulací a intrik a dovolím si uvést opět jeden jediný příklad. Starší z nás si vzpomenou na osobu jménem Jančík. Byl to starosta Prahy 5. Dostal nejnižší počet preferenčních hlasů, přesto se stal starostou, výměnou něco za něco. A nemyslím si, že by to jeho straně jakkoli prospělo, ba právě naopak. Návrh, který propaguji, spočívá v tom, že by se starostou nebo hejtmanem stal ten, kdo dostane nejvíce preferenčních hlasů na kandidátce nejúspěšnější strany. To druhé proto, protože zvolený starosta nebo hejtman nemá zůstat jako kůl v plotě a má mít výraznou podporu mezi zastupiteli, byť by to nutně nebyla podpora většinová. Z tohoto hlediska by nebylo nutné dělat samostatné volby hejtmanů nebo starostů a na naivní protiargument, co se stane, když ten starosta to nebude chtít, zní odpověď - nastupuje druhý v pořadí.   Předposlední bod, který vyvolává obecné rozčilení, vychází z toho, že přímá demokracie není jenom právo. Přímá demokracie je i povinnost. A už asi tušíte, kam mířím - k povinné volební účasti. Povinná volební účast je v Belgii, v Lucembursku, v Austrálii a v dalších zemích. Díval jsem se na výsledky turnoutů v Belgii - devadesát procent. Devadesát procent! Nu a bohužel už tady asi není nikdo, kdo by pamatoval první republiku. Chtěl bych připomenout, že povinná volební účast byla i za Masarykovy první republiky. A Winston Churchill v jednom ze svých projevů na konci druhé světové války říkal, že je to dobrá myšlenka a že pokuta za neúčast by měla mít cenu jedné lepší večeře. Nedefinoval sice obsah účastníků této večeře a rozvětvenost rodiny, která se jí účastní, ale i tak lze říci, že by pokuta nebyla likvidační.   Poslední bod, který bych vám rád nabídl k úvaze, zní panašování. Jak víte, panaš je francouzský pestrobarevný chochol a neznamená nic jiného v tomto případě, že občan si může vybrat mezi více kandidátkami. Tento systém již existuje v komunálních volbách a podle mého názoru se osvědčil. Nevidím principiální důvod proti tomu, aby byl přenesen i na úroveň krajských a parlamentních voleb. Jste vázáni kandidátkami kandidujících subjektů, to nesporně ano. A například v zastupitelstvu o patnácti členech si můžete vybrat a sestavit vlastní kandidátku pečlivým křížkováním těch osob, které znáte a kterých si skutečně vážíte. Ti línější zaškrtnou jenom jednu kandidátku a budou riskovat, že spolu s cibulí koupí mrkev, protože na konci kandidátky obvykle bývají lidé, kterým se poněkud neuctivě říká křoví nebo také nosiči vody. Jestliže by panašování bylo uplatněno v plném rozsahu, pak je to totéž, jako kdybyste si z jídelního lístku vybrali z jednoho menu předkrm, z druhého hlavní chod, ze třetího polévku, ze čtvrtého dezert, případně aperitiv. Nu a z toho vyplývá, že politika ztrácí osobnosti, které by se dostaly do hry, jenom proto, že na krajské a celostátní úrovni jste vázáni jednou jedinou stranickou kandidátkou. A tolik osobností, abychom je mohli ztrácet, podle mého názoru nemáme.   To je, dámy a pánové, zhruba vše, co jsem chtěl sdělit ke kontextu tohoto zákona, tedy o možných dalších krocích směrem k přímé demokracii a nepodceňování občanů a jejich common sense, tedy zdravého rozumu.   Zcela závěrem bych připomněl na příkladu Švýcarska, kde jsou i kantonální referenda, že Švýcarsko je prosperující zemí, které systém referend nejenom že neublížil, ale naopak prospěl. Slyším argument - musíme počkat, až naši občané budou tak vyspělí jako Švýcaři. Tento argument má stejnou logiku, jako kdybychom řekli - musíme počkat, zda se uzdravíte z tuberkulózy a pak vám podáme antibiotika. Systém referend a dalších kroků přímé demokracie má zvýšit účast občanů na veřejném životě a chcete-li, přiblížit je politikům a nás přiblížit těm citovaným Švýcarům.  Dámy a pánové, jsem si vědom toho, že zákon o obecném referendu je zákonem ústavním. To znamená, že potřebuje minimálně 120 hlasů v této Sněmovně.   Dovolte mi, abych apeloval i na tu část opozice, která konec konců zákon o obecném referendu sama několikrát předkládala a bez jejíchž hlasů tedy nemůže být tento zákon přijat. A přeji všem nám, aby díky tomuto a dalším zákonům se postupně naše profese, profese politiků, začala zdvihat ze dna a abychom dohnali lékaře a učitele.   Děkuji vám za vaši pozornost.   Miloš Zeman, prezident republiky, Poslanecká sněmovna Parlamentu ČR, 11. března 2016 "
2016-01-09;http://www.zemanmilos.cz/cz/clanky/projev-prezidenta-republiky-pri-tiskove-konferenci-k-ukonceni-navstevy-karlovarskeho-kraje-887020.htm;Projev prezidenta republiky při tiskové konferenci k ukončení návštěvy Karlovarského kraje;Vážený pane hejtmane, dámy a pánové, pan hejtman vyčerpal téměř celý můj program, a protože se nechci opakovat, dovolte mi jenom několik zmínek, kterými pana hejtmana doplním. Bylo samozřejmě velmi zajímavé setkání s osobnostmi kraje, velmi zajímavé setkání s podnikateli, s poslanci a senátory za Karlovarský kraj, přednáška na Ekonomické fakultě plzeňské univerzity v Chebu, návštěva některých průmyslových podniků a zajímavý byl i závěr této návštěvy, protože jsem se setkal v Chyších jednak s panem Váňou, žokejem, který dokázal překonávat překážky nejenom na koňské překážkové dráze, a chtěl bych poděkovat panu Lažanskému, majiteli tohoto zámku, který věnoval svoji energii, ale i svoje peníze na opravy tohoto klenotu. Já si vždy vzpomínám, když jsem četl životopis Karla Čapka, že v žádném pořádném životopise se nevynechávalo jeho poměrně krátké pobytí zde jako preceptora.  A myslím si, že ta tři témata on už, pan hejtman, dostatečně popsal. Vlastně je to tak trochu rozčleněno na kraj uhlí, to znamená Sokolovsko, kde se hledá substituce, až budou vytěženy uhelné zásoby, a kraj lázeňství, ten pověstný lázeňský trojúhelník, kde úsilí, aby celé tři lázně, tedy všechny tři lázně byly zapsány jako památka UNESCO, je velmi zásadní a velmi prospěšné. Já nechci přeceňovat své intervence u jednotlivých ministrů, pravda je, že pan ministr Ťok mi slíbil, že R6 bude mít prioritu, tehdy to ještě byla R6, nyní se obratem ruky změnila na D6 a její dráha se prodloužila o čtyři a půl kilometru, jak již bylo řečeno. Přivezl jsem s sebou, kromě již zmíněného kladiva na hejtmany, také od Ředitelství silnic a dálnic podrobný rozpis jednotlivých etap výstavby R6 včetně rozpočtu, což pokládám za důležité, protože bez uvedení konkrétní rozpočtované částky by to pořád bylo jen zbožné přání. Vím, že na území Středočeského kraje, tuším obchvatem Rýmařova, začíná výstavba R6, a doufám, že do roku 2025, kdy budeme stále ještě v plném mládí a v plné svěžesti, tato stavba dorazí až na hranice. Vzpomínám si, jakým tempem se stavěla D5 až do Rozvadova, a mám takový dojem, že terén se stává stále hornatějším, projekty stále náročnějšími a že ten rekord D5 se bohužel nepodaří překonat. Závěrem bych rád poděkoval všem občanům, kteří v hojném počtu navštívili všechna setkání. Chtěl bych poděkovat zastupitelům, včetně krajských zastupitelů, tam jsem poděkoval jak současné, tak bývalé radě, současnému a bývalému hejtmanovi, protože Karlovarský kraj, jak víte, je jediným krajem, kde v průběhu funkčního období došlo k výměně koalice. Vy už, pane hejtmane, začínáte připomínat Prahu, ale pořád jste ještě o něco lepší, protože v Praze je koalice tak flexibilní, že vlastně žádná neexistuje.  Ještě jednou velice, velice děkuji panu hejtmanovi i jeho týmu za skvělou přípravu mé návštěvy. Za všechny nedostatky si odpovídám sám, a pokud jde o přednosti, jsou výlučně vaší věcí.  Děkuji.
2016-01-08;http://www.zemanmilos.cz/cz/clanky/projev-prezidenta-republiky-pri-setkani-s-obcany-kynsperku-nad-ohri-957938.htm;Projev prezidenta republiky při setkání s občany Kynšperku nad Ohří; Vážený pane starosto, vážený pane hejtmane,moje úvodní slovo bude velice stručné, protože já jsem si přišel popovídat a slyšet především vaše názory, protože svoje názory znám docela dobře. Začal bych tím, že pramen Ohře v Bavorsku vyschl. To asi většina z vás zná. A přirovnal bych práci na budování města k práci na toku řeky, která může, přestože má vyschlý pramen, postupně díky přítokům se rozvíjet a být využívána lidmi. V tom výčtu aktivit jste, pane starosto, zapomněl na rameno Ohře, které jste právě opravili a uvolnili pro vodáky. Já nejsem vodák, ale přesto bych vám chtěl za vodáky poděkovat. A je pravda, že město, které nemá řeku, je městem, které je o něco ochuzeno. Ale to nejdůležitější na městě jsou lidé, kteří v něm žijí. A nejhorší chybou každého politika je, že když je mu přiděleno nějaké sídlo, ať je to ministerstvo, parlament, Hrad nebo Lánský zámek, tak se do toho sídla uzavře, nikam nejezdí, občas podepíše nějaké listiny, stýká se maximálně s deseti, dvaceti nejbližšími spolupracovníky a za čas úplně zblbne. A aby se tak nestalo v mém případě, tak se snažím být co nejčastěji mezi lidmi. A já nikdy neříkám mezi obyčejnými občany. To je papalášský despekt. Šiju saka v Anglii, šiju kalhoty ve Francii, boty mám z Itálie, kdo z vás to má, vy obyčejní občané. Určitě ne. Možná, že si pamatujete, kdo tuhle větu řekl. Takže myslím si, že smyslem každého politika je naslouchat názorům normálních lidí a snažit se tyto názory přenášet tam, kde je možné je uplatnit, ať už jsou to jednotliví ministři, ať už jsou to poslanci nebo senátoři a podobně. A proto jsem tady. Podařilo se mi v průběhu těch tří let objet všechna krajská města, všechna okresní města, to mám odpracováno, a aby lidé nemuseli jezdit daleko za mnou, tak se snažím jezdit za nimi, což se mně daří. A každé takové setkání mě obohacuje a nabíjí, zvláště když je tady plný sál. Víte, politici jsou v něčem podobní hercům. Herci jsou nešťastní, když mají poloprázdné divadlo, a herci dokonce říkají, máme plný dům a jsme na to hrdí. Takže díky vám máme opět plný dům a já vám za to děkuji.          
2016-01-07;http://www.zemanmilos.cz/cz/clanky/projev-prezidenta-republiky-pri-setkani-se-zamestnanci-spolecnosti-rotas-strojirny-spol-s-ro.htm;Projev prezidenta republiky při setkání se zaměstnanci společnosti Rotas strojírny spol. s r.o.;  Vážený pane hejtmane, vážený pane majiteli, dámy a pánové,  vy sedíte, já sedím. To je rovnoprávnost, ale já sedím proto, protože mě bolí nohy a chodím s hůlkou.  Přeji vám, aby vás nebolely nohy a neměli jste hůlku. Nicméně v sedě si člověk lépe povídá. Nechci mluvit dlouho, protože smyslem našeho setkání jsou vaše názory, vaše otázky a nikoli moje dlouhé projevy. Nejsem Fidel Castro, který jednou mluvil šest hodin a všichni posluchači mu usnuli.  Takže chtěl bych říci, že jsem rád v továrně, o které pan hejtman říká, že je to stříbro Karlovarského kraje. Jsem velmi rád, že je to rodinná firma, protože ty jsou zpravidla stabilnější než firmy vlastněné těmi, kdo ty firmy vytunelovali a pořídili si za to vilu v Karibiku, jachtu a tryskáč. Jsem rád, že jsem ve firmě, která vyplácí slušné platy. Platy, které jsou v každém případě nad průměrem Karlovarského kraje. Když se teď dívám na vaše obličeje, tak vidím, že jste se trochu zamysleli nad tím, jaké platy mám na mysli, ale já jsem si přečetl statistiku dodanou firmou a myslím si, že těch 27 tisíc, které tady vyplácíte, je dokonce tisícovka nad celostátním průměrem. Ale samozřejmě je to průměr, někdo to má a někdo to nemá.    Potěšilo mě, že vás pan majitel oslovil slovy, spolupracovníci. To je baťovské heslo, neříkejme zaměstnanci, říkejme spolupracovníci. A protože jsem chtěl skončit tímto baťovským heslem, chtěl bych ocenit, že se vám všem podařilo vytáhnout tuto dílnu z nejhorších problémů. Víte, kolik podniků u nás naprosto zbytečně zkrachovalo jenom proto, že měly majitele, kteří nebyli srdcaři a netrávili ve firmě den případně noc.   A když přemýšlím o nějakém baťovském hesle, které skoro nikdo nezná, tak jsem na jedno přišel a to je strašné heslo. Neříkej, že to nejde, řekni, že to neumíš. A když tohle řeknu svým kolegům politikům, odcházejí z mé kanceláře na Hradě se zasmušilým výrazem v tváři a občas nezapomenou prásknout dveřmi. Teď už se nebudeme v Rotavě zdržovat.  Přeji vám, abyste uměli, a vím, že umíte.  Děkuji vám za pozornost.   Miloš Zeman, prezident republiky, 7. března 2016, Rotava 
2016-01-07;http://www.zemanmilos.cz/cz/clanky/projev-prezidenta-republiky-pri-setkani-s-obcany-nejdku-54745.htm;Projev prezidenta republiky při setkání s občany Nejdku; Vážený pane hejtmane, vážený pane starosto, dámy a pánové, milí přátelé,  nechci mluvit dlouho, protože čím déle politik mluví, tím kratší je čas na diskuzi a já jsem přišel kvůli diskuzi a nikoli kvůli dlouhým Castrovským projevům. Takže dovolte mně jenom několik málo úvodních poznámek.  Zaprvé jsem si pečlivě propracoval dokumentaci k Nejdku a zjistil jsem, že vám nelze co vytknout. Což mě hluboce zklamalo, protože já hrozně rád kritizuju. Chtěl bych tedy poděkovat za to, že ve vašem městě a jeho okolí klesla nezaměstnanost z loňských osmi na letošních, to je údaj k lednu tohoto roku, šest procent, čímž se dostala na celostátní průměr a je to tak dobře, protože nezaměstnanost je nejenom ztráta výdělku, nezaměstnanost je i ztráta lidské důstojnosti.   Když přijdete do své rodiny a i když vám třeba nikdo nic neříká, tak je vidět, táto, jak to, že nejsi v práci nebo, mámo, jak to, že nejsi v práci. Není to dobře a jsem rád, že tady se situace výrazně zlepšila a chtěl bych poděkovat všem, kdo se o to zasloužili. Jsem rád, že tady máte podnik, který se jmenuje WITTE a který se teď rozšiřuje a bude vytvářet nových dvě stě pracovních míst v krátkodobém horizontu a šest set v dlouhodobém horizontu. Takže lze očekávat, že nezaměstnanost v Nejdku přestane být i tím problémem, jímž je dosud.   A pak je tady věc, blízká k mému srdci. A to je hospic a za to bych chtěl velice, velice poděkovat, protože zastávám názor, že my jsme dokázali jakž takž dobře ošetřit všechny fáze našeho života s výjimkou té poslední. Zvládáme jakž takž školství, zvládáme jakž takž práci, dokonce i senioritu, což mohu dokázat sám na sobě, ale jaksi se nám nedaří důstojné umírání. Jak říkal Jiří Wolker, nejenom smrt, ale i umírání je součást života těžkého a my bychom měli mít zařízení, kde se na nás někdo usměje, setře nám pot z čela, podá nám ruku, dá nám léky, které nám sice nezachrání život, ale zbaví nás bolesti. A když jsem minule přijel do Karlovarského kraje, tak jsem říkal panu hejtmanovi, vy jste jeden ze dvou krajů, který ještě nemá hospice, je to tak, pane hejtmane, a jsem hrozně rád, že příští rok už ten hospic, myslím tím kamenný hospic, bude. Teď jsem dva otevíral, jeden v Libereckém, druhý v Jihomoravském kraji a měl jsem z toho hroznou radost, i když vím, že umírající mají jiné starosti než sledovat politiku, listovat volebními programy a případně jít k volbám. A bylo by cynické od nich něco takového žádat.  Druhá a poslední poznámka, kterou navážu na pana hejtmana. Nejde jenom o procházku po kolonádě, jde o to, že někteří politici mají takový zvláštní zvyk. Když přijedou do podniku, setkají se s vedením podniku, ale nesetkají se se zaměstnanci. Když přijedou do města, setkají se s vedením města, ale nesetkají se s občany. Nevím proč. Buď proto, že se občanů bojí nebo proto, že na ně nemají čas a obojí je samozřejmě špatně. Ale mohu vás potěšit, až nastane volební kampaň, začnou se politici rojit. Rojí se vosy, rojí se sršni, tak proč by se nerojili i politici. A to budete vidět ty buchtičky, to pivo, ten gulášek a samozřejmě, kdo by o tom pochyboval, hlavně spoustu slibů. Takže smím-li vám dát na závěr svého vystoupení jednu radu, zeptejte se všech kandidujících politiků, bez rozdílu jejich politické příslušnosti, co jste až dosud udělali? Co je za vámi? A když na tuhle otázku nebudou umět odpovědět, tak je nevolte.  Děkuji vám za vaši pozornost.            Miloš Zeman, prezident republiky, 7. března 2016, Nejdek 
2016-01-07;http://www.zemanmilos.cz/cz/clanky/projev-prezidenta-republiky-pri-setkani-se-zastupiteli-karlovarskeho-kraje-502533.htm;Projev prezidenta republiky při setkání se zastupiteli Karlovarského kraje;" Vážený pane hejtmane, dámy a pánové,dovolte, abych v úvodu s prognostickým předstihem blahopřál panu hejtmanovi k padesátým narozeninám, které má 21. března, tedy první jarní den. Pane hejtmane, když mně bylo padesát, tak jsem říkal, končí puberta a začíná dospělý věk. Dovolte, abych totéž řekl i Vám s tím, že já jsem ovšem u sebe tentýž výrok opakoval, když mi bylo šedesát, i když mi bylo sedmdesát, protože pohybovat se v pásmu puberty znamená stále ještě provokovat, stále ještě přemýšlet, nebýt rutinér. A puberta je svým způsobem krásné životní období.Dále mi dovolte, abych poděkoval všem členům rady a zastupitelstva za vykonanou práci. Jak víte, blíží se krajské volby, které vypíšu na říjen tohoto roku. Chtěl bych poděkovat oběma radám, protože víme, že se tady v průběhu divoké koaliční spolupráce dvě rady vystřídaly, a protože jsem bývalý prognostik, dovolte, abych vám řekl svoji prognózu výsledku krajských voleb v Karlovarském kraji. Se stoprocentní pravděpodobností vyhraje ten nejlepší. Nikoho jsem neurazil, každého jsem potěšil. A tak to má být.Nevím, jestli jste se někteří z vás dívali na nedělní pořad televize Prima, kde se mě rovněž ptali na moji návštěvu v Karlovarském kraji. Tak jsem jim říkal, že prezident nemá přijet jenom na zdvořilostní návštěvu, ale má také něco konkrétního přinést.Jak víte, za několik dnů navštíví Českou republiku jako jedinou zemi Evropské unie čínský prezident, který pak odlétá do Spojených států. Přiváží s sebou poměrně velmi významnou podnikatelskou delegaci, která naváže na to, co se v česko-čínských vztazích už vykonalo, a Karlovarský kraj by to mohlo zajímat z toho prostého důvodu, že už jsou vybudovány nebo připraveny tři letecké spoje mezi nejdůležitějšími čínskými městy a Prahou, že se připravuje další investiční vlna po té, co již proběhla, a že pro Karlovarský kraj specificky to může znamenat rozsáhlý příliv jak čínských turistů, tak čínských pacientů v lázních a konec konců i možné investiční akce, možná i akce do zchátralých lázeňských objektů, jako jsou například lázně Kyselka.Zaradoval jsem se, když mně primátor Kulhánek sděloval, že se konečně začaly opravovat Císařské lázně. Zaradoval jsem se a děkuji za to, že jste začali budovat hospic, protože každý má fixní ideu a moje fixní idea jsou hospice jako místo důstojného umírání. Teď jsem otevřel dva, tento rok jeden v Libereckém kraji, jeden v Jihomoravském kraji, takže doufám, že váš hospic bude třetí.A protože přátelé si mají říkat i nepříjemné pravdy, tak vám na závěr řeknu dvě. Za prvé, jste kraj, který má na svém území nejzadluženější obec v republice, která se jmenuje Prameny. Já jsem splnil svůj slib, když jsem s panem hejtmanem tuto obec navštívil. Pozval jsem si jak paní starostku, tak investora, mimochodem ruského investora, kterého jsem okouzlil natolik, že mně pak poslal dopis, kde se zavázal v Pramenech investovat dvacet tři milionů korun do tamní stáčírny minerálních vod. Bohužel to nepomohlo, protože, i když tentýž investor nabízel uhradit pohledávku 1,9 milionů korun, tak i když by to kraj nic nestálo, tak rada kraje, možná i zastupitelstvo, se k tomu postavili odmítavě. Je mně to líto, ale pan hejtman mě ujistil, že jednání ještě budou pokračovat, a já jsem vždy zastánce optimistického řešení, které k něčemu přispěje.Druhá a poslední kritická poznámka vychází z takové tlusté knihy, kterou vydal Národní památkový úřad, kterou s sebou vozím, a vždycky, když mám večeři s hejtmanem, tak mu ji ukážu. A hejtmani už si zvykli říkat této knize „Kladivo na hejtmany"", protože obsahuje seznam devastovaných kulturních památek. Milí kolegové, Karlovarský kraj je v tomto seznamu nejhorší. Nejhorší ze všech krajů, třebaže jste kraj nejmenší. Máte tady sedmdesát šest zchátralých kulturních památek, státem uznaných kulturních památek. A i když uznávám, že tady bylo sudetské území, uznávám, že se tady leccos poničilo, tak bych chtěl připomenout, že Liberecký kraj, kde jsem byl nedávno, jich má patnáct. A hejtman zajásal, protože první památkou byl dřevěný krytý most, který právě začali opravovat. Z těch patnácti. A jak jsem si přečetl, pane hejtmane, tak vy máte také dřevěný krytý most a také ho začínáte opravovat. Ale říkal jsem panu hejtmanovi onu krásnou větu, vlastnictví za vazby. Tyto památky má někdy ve vlastnictví stát, někdy město, někdy, a to je nejčastější případ, právnické nebo fyzické osoby, a já bych vás závěrem svého vystoupení chtěl upozornit, ač neprávník, na dvě skutečnosti. Za prvé, existuje paragraf deset památkového zákona, který se dá v těchto případech využít. Za druhé, existuje Občanský zákoník, přijatý před dvěma lety, který umožňuje podle dánského vzoru, když se vlastník o svůj objekt deset let nestará, mu tento objekt bezúplatně odejmout. A mimochodem připadá nikoliv obci, na jejímž katastru je, ale státu. Myslím si, že zejména v paragrafu deset Občanského zákoníku, plus stavební úřad, pane hejtmane, který může pokutovat vlastníky, kteří se o svoje památky nestarají. Já vím, že je to práce navíc, a já vím, že si tím žádnou popularitu neuděláte, protože památky nemají volební právo, ale na druhé straně bych přál Karlovarskému kraji, aby se o svoje památky začal starat z větší péčí právě proto, že je to krásný kraj. Řada zámků, a tady oceňuji pana Lažanského, který je skvělým příkladem toho, jak se máme o památky starat, řada zámků se dá využít pro cestovní ruch nebo pro lázeňskou péči, takže přeji, až sem přijedu příště, aby tady byli opět ti nejlepší, to už jsem jednou řekl, ale abyste mě také zavedli alespoň k jedné dosud zhroucené památce a ukázali mi, že jste ji dokázali opravit. Dám vám tip. Když to bude dřevěný krytý most, tak to stojí málo peněz a nestojí to příliš mnoho času, i když to bude tak trochu Potěmkinova vesnice.Takže, přeji Karlovarskému kraji rozkvět, a abych nebyl jenom zdvořile nezdvořilý, přál bych si, aby jak prezident republiky, tak i další politici Karlovarskému kraji pomáhali a nevymlouvali se jako například Ministerstvo financí v kauze „Prameny"" slovy, udělejte si, jak to chcete, ale přijdeme vás zkontrolovat. To je totéž, jako ta slavná věta, neříkám ani tak, ani tak, ale na moje slova dojde. Takže ještě jednou hodně zdaru a hodně štěstí ve volbách.Děkuji vám za vaši pozornost.  "
2016-01-04;http://www.zemanmilos.cz/cz/clanky/projev-prezidenta-republiky-pri-podpisu-dokumentu-resicich-restitucni-naroky-287452.htm;Projev prezidenta republiky při podpisu dokumentů řešících restituční nároky; Vážený pane kardinále, dámy a pánové,chtěl bych konstatovat, že asi patnáct minut před tímto ceremoniálem byly podepsány dokumenty o zpětvzetí nároků restitučního typu na zhruba sedm objektů v areálu Pražského hradu.Pokud jde o zbývající objekty, které přecházejí opačným směrem, chtěl bych především konstatovat, že chápu hlasy, které vyzývají ke státnímu vlastnictví všech objektů Pražského hradu, ale musím současně konstatovat, že vláda měla dva roky času na to obdobný zákon předložit a neučinila tak. Proto jsme s panem kardinálem vzali věc do svých vlastních rukou z toho prostého důvodu, že některé budovy v areálu Pražského hradu chátrají a jiné jsou zatíženy restitučními spory, takže je nelze ani opravit, ani provozovat. A společnou odpovědností církve i státu je pečovat o rozvoj Pražského hradu, v němž se po staletí promítají jak církevní, tak státní dějiny.Vítám dohodu, která umožní Správě Pražského hradu opravit a provozovat asi sedm objektů. Vítám dohodu, kde se naopak katolická církev zavazuje do pěti let z vlastních prostředků opravit budovy, které vnějškově vypadají docela hezky, vevnitř je to poněkud horší. A z toho vyplývá, že naší společnou povinností je uvést všechny tyto budovy do provozuschopného stavu. A těším se, až se postupně všechny tyto objekty budou otevírat a budou sloužit veřejnosti.Chtěl bych poděkovat panu kardinálovi i jeho týmu za dobrou spolupráci. Chtěl bych konstatovat, že ještě dnes na obědě jsme řešili poslední sporný bod, který se týká archivů, a vítám prohlášení pana kardinála, v němž se zavazuje, že si církev nebude nárokovat archiv, protože, jak všichni víte, archiv má být jednotný a nemá být rozvážen na různá místa.A tím jsme vyřešili onen poslední sporný bod a umožnili jsme z obou stran stavební ruch v areálu Pražského hradu. Protože kde se nestaví, tam je mrtvo.Děkuji vám za vaši pozornost.  
2016-01-26;http://www.zemanmilos.cz/cz/clanky/projev-prezidenta-republiky-pri-tiskove-konferenci-k-ukonceni-navstevy-libereckeho-kraje-981750.htm;Projev prezidenta republiky při tiskové konferenci k ukončení návštěvy Libereckého kraje;Vážený pane hejtmane, dámy a pánové, já navážu tam, kde pan hejtman skončil. Především bych mu samozřejmě chtěl poděkovat, nejenom jemu, ale celému jeho týmu, za skvělou organizaci návštěvy Libereckého kraje. A abych tedy navázal na jeho oblíbené téma se sovětským samopalem, rád bych konstatoval, že při návštěvě Plzeňského kraje jsem obdržel chodský čakan, nyní jsem obdržel samopal, předpokládám, že v Karlovarském kraji, kam pojedu příště, dostanu tank, takže zbývá bombardér B-52 a v dalším kraji atomová ponorka. No a v takovém případě se budu cítit dostatečně vyzbrojen pro svoji další politickou dráhu. A teď trošku vážnějším tónem. Samozřejmě, že proběhla celá řada setkání, ale pan hejtman opomněl moje setkání se studenty Technické univerzity v Liberci, takže ho jenom v tomto bodě doplním. Bylo to setkání neobyčejně přátelské, které ukázalo, že studenti se nenechají zmanipulovat různou mediální propagandou, které poněkud nezdvořile říkám vymývání mozků. Stejně tak přátelská byla setkání s občany, a tady bych rád připomněl, že vedle tradičního tématu migrační krize se objevilo se zvýšenou intenzitou nové téma dotazů na inkluzi. Já si vzpomínám na dobu, kdy jsem stál jako sám voják v poli, před rokem a půl, když jsem vyjadřoval nesouhlas s inkluzí. Tehdy naše mediální scéna potlačovala protestní hlasy proti inkluzi a propouštěla pouze hlasy inkluzi podporující, takže rád bych jenom citoval zprávu ze včerejšího dne, kdy v anketě mezi pedagogy inkluzi podporuje osmdesát devět pedagogů a tisíc nula nula jedna je proti. A potěšil mě i zájem občanů o tuto tématiku. A já jsem tam citoval názor, který jsem slyšel nedávno a který mě zaujal. Mám tisíc a jeden argumentů proti inkluzi a teď vám řeknu ten tisící druhý. Inkluze zbavuje mentálně postižené děti radosti z úspěchu, protože vždy budou v té takzvaně normální třídě poslední. Prosím, abyste přemýšleli i o tomto smutném psychologickém argumentu, protože každý z nás je rád, když může zaznamenat úspěch, a je to jeden z nejsilnějších životních prožitků.  Můj nejsilnější životní prožitek byla návštěva společnosti Devro. Je to britská firma, která trvale zvyšuje tržby, zisk, počet zaměstnanců, ale také průměrné mzdy. Má velmi nízkou, asi pětiprocentní, míru fluktuace a překonala velmi snadno tu ekonomickou krizi z roku 2008, na kterou si někteří fňukalové neustále stěžují a kterou zakrývají svoji vlastní neschopnost.  Z těch zajímavých otázek, které padly na diskuzích s občany, mě ještě zaujala tématika Lužických Srbů. Možná právě proto, že Liberecký kraj vlastně sousedí s Lužicí. Vzpomínám si, že jako premiér jsem přijal delegaci Lužických Srbů, onoho spolku Domovina, že moje vláda poskytla určitou dotaci tomuto spolku a že jsem intervenoval u tehdejšího kancléře a svého přítele Gerharda Schrödera. Nicméně samozřejmě, když jsem se ptal pana hejtmana, jak vypadá komunikace s Lužickými Srby nyní, dostalo se mi velice neurčité, neutrální odpovědi, což si překládám tak, že žádná komunikace není, a pokládám to za určitou chybu.  Závěrem bych konstatoval, že když jsem začal svoje spanilé jízdy po republice, tak jsem se rozhodl navštívit nejdříve všechna krajská města, tak to mám splněno. V další fázi jsem se rozhodl navštívit všechna okresní města, tak to mám nejméně v Libereckém kraji také splněno, a protože nechci, aby občané, kteří zaplňují sály a předsálí za mnou jezdili z daleka, tak nyní sestupuji postupně k středním a menším městům, občas k nějaké Vesnici roku, protože všude žijí lidé, a doufám, že v průběhu zbývajících dvou měsíců se mně podaří i některé další mezery zaplnit.  No a vím, že napjatě čekáte na sdělení nadregionální, které už jsem avizoval na jednom setkání s občany. Tak tedy chci s radostí konstatovat, že jsem se dohodl s ministrem zahraničí Zaorálkem na, doufám, že konečném, znění návrhu prezidentské smlouvy mezi Českou republikou a Norským královstvím ve věci vydávání dětí. Chtěl bych poděkovat panu doktoru Hasenkopfovi, který tento druhý návrh připravil, abych se nechlubil cizím peřím, protože, jak víte, sám nejsem právník. A věřím, že je to další krok, který odstraňuje některé námitky, které byly vzneseny proti první verzi této smlouvy. Zcela závěrem bych rád připomenul, že k vytvoření této smlouvy Poslanecká sněmovna vyzvala prezidenta a vládu svým usnesením už z roku 2014, a protože vláda na toto usnesení nereagovala, tak jsem se rozhodl reagovat sám. První krok tedy narazil na právnické námitky, druhý krok, díky bohu, právnické námitky neobsahuje. Já si sice myslím, že když se sejdou dva právníci, tak mají tři různé názory, protože minimálně jeden z nich je schizofrenik, ale o to potěšitelnější je, že zatím tyto námitky nejsou. Myslím si, že tato smlouva, i když jednání s Norskem bude dlouhé a komplikované, a když se mě jeden redaktor ptal, kdy se bude tato smlouva podepisovat, tak jsem mu s úsměvem řekl, že se teprve připravuje, tak myslím si, že tato smlouva může plnit i preventivní funkci, aby nedocházelo k opakování situace, která nastala právě u dětí manželů Michalákových. Pokud jsem na něco podstatného nezapomněl, tak je to všechno a, pokud jsem zapomněl, tak se určitě na něco zeptáte.
2016-01-24;http://www.zemanmilos.cz/cz/clanky/projev-prezidenta-republiky-pri-setkani-se-zastupiteli-libereckeho-kraje-845344.htm;Projev prezidenta republiky při setkání se zastupiteli Libereckého kraje;Vážený pane hejtmane, milý Martine, vážení členové krajského zastupitelstva, vážené paní starostky a vážení páni starostové.  Jsem rád, že jsem opět v Libereckém kraji, a chtěl bych hejtmanovi Půtovi poděkovat za splnění slibu, který mi dal před rokem, a sice za výstavbu hospice svaté Zdislavy, protože, jak víte, kudy jezdím či chodím, tak propaguji hospice, protože si říkám, že člověk by měl umírat důstojně. A některé způsoby nemocničního umírání příliš důstojné nejsou. No a hospic byl postaven během jediného roku. Já jsem měl tu čest ho otevírat v lednu tohoto roku, takže se vidíme s panem hejtmanem vlastně po jednom a půl měsíci. Byl otevřen a už přijal první klienty.   Myslím si, že to byla jedna z největších investičních akcí Libereckého kraje, a chtěl bych za to ještě jednou poděkovat. A protože se říká, podej čertu prst a on bude chtít celou ruku, tak jsem sdělil panu hejtmanovi, že s sebou vozím seznam chátrajících kulturních památek, který zpracoval Národní památkový ústav, a každému hejtmanovi říkám, jak je možné, že se nestaráte o tu či onu památku. V Libereckém kraji uvedu jenom jeden příklad, a to jsou Zákupy. Myslím si, že většina z vás ví, o čem mluvím.   Setkáváme se v tomto složení naposled, protože na podzim budou krajské volby, jejichž termín zřejmě vypíšu na říjen, stejně tak jako při uplynulých krajských volbách, a chtěl bych proto poděkovat celému vedení Libereckého kraje a osobně panu hejtmanovi za vykonanou práci, protože nejenom ten hospic, ale i řada dalších investic za nimi zůstane. A člověk má vždycky dobrý pocit, když se ohlédne a něco za ním konkrétního je.  Nechci tady vést žádnou volební nebo předvolební propagandu, to ani prezidentovi republiky nepřísluší. Nicméně rád bych bez jakékoli souvislosti s Martinem Půtou vzpomněl na to, že mě v pondělí na její žádost navštívila nynější eurokomisařka Věra Jourová a já jsem si při této příležitosti vzpomněl na kauzu Budišov. A to byla kauza, kde Věra Jourová byla ve vyšetřovací vazbě, pak tedy vysoudila nějakou náhradu a nakonec se stala eurokomisařkou, protože se ukázalo, že člověk, který ji obvinil, jistý advokát jménem Řičář, byl ve skutečnosti strůjcem onoho budišovského podvodu. Možná, že někteří z vás si na kauzu ještě vzpomenou.   A od té doby chovám jistou nedůvěru účelovým obviněním, která mohou mít politický nebo ekonomický podtext, a zatímco dříve jsem zastával zásadu, že při každém obvinění je člověka potřeba zavřít, tak kauza Budišov mě přesvědčila o změně názoru a k návratu k tradiční starořímské zásadě, to jest presumpci neviny, nikoli presumpci viny. Ale jak jsem už poznamenal, nemá to opravdu, ale opravdu žádnou souvislost s panem hejtmanem Martinem Půtou, byla to prostě taková vzpomínka vyvolaná návštěvou Věry Jourové.   A na závěr bych vám chtěl říci, že si velmi vážím práce všech, u nichž se dá spolu s husity říci, že jsou lidé polem pracující, protože je to práce nevděčná. Chtěl bych přítomným starostům, pokud jsem to nestihl učinit již dříve, s dvouletým zpožděním blahopřát k jejich zvolení a současně jim vyslovit upřímnou soustrast, protože ve své práci si musí zvyknout na to, že budou-li mít úspěch, je to úspěch celého týmu, budou-li mít neúspěch, může za to pouze a jedině starosta. Takže blahopřání a kondolence současně. A přeji všem starostům úspěch. Přeji starostovi Chrastavy, který je, doufám, také přítomen, aby se vyřešil problém s česko-polskou hranicí. Doufám, pane starosto, že jste dostal moji odpověď, protože na každý podnět se má odpovídat a ne mlčet. A až se setkáme za rok znova, tak co my víme, možná že se setkáme ve velmi, velmi podobné sestavě. Ale, jak říká básník Vítězslav Nezval v Manon Lescaut, děj se osude.  Děkuji vám za pozornost. Miloš Zeman, prezident České republiky, Liberec, 24. února 2016    
2016-01-24;http://www.zemanmilos.cz/cz/clanky/projev-prezidenta-republiky-na-technicke-univerzite-v-liberci-150885.htm;Projev prezidenta republiky na Technické univerzitě v Liberci;" Milý pane hejtmane, vážený pane prorektore,především se omlouvám, že nevstávám ze své pohodlné židle, protože Karel Čapek kdysi napsal, že člověk, který stojí, lidem káže a člověk, který sedí, si s lidmi povídá. No a já jsem si samozřejmě přišel povídat. Nejsem Fidel Castro, který dosáhl rekordu šestihodinového projevu, při kterém byste určitě usnuli, a proto se zavazuji, že moje úvodní slovo nebude delší než deset minut. Ostatně se říká, že člověk, který nedokáže svůj názor vyjádřit v prvních deseti minutách, v jedenácté minutě už nemá, co by řekl. A smysl našeho setkání je v diskusi a nikoli v kázání.  Budu mít proto jenom dvě úvodní poznámky. Jak víte, jsem podporovatel technického školství a humanisté mně za to nadávají, což je ostatně úděl každého politika, každému politikovi někdo za něco nadává. Zastávám názor, že místo prázdných kampaní, jako je Rok technického školství, by se měla prostřednictvím takzvaného „genu"" změnit podpora technického školství, aby ho mohlo studovat více absolventů, a že by současně mělo dojít k zvýšení stipendií pro jak učňovské, tak středoškolské, ale zejména vysokoškolské technické školství ze strany podniků, které teď zoufale hledají absolventy technického školství, nenacházejí je, a proto si je vzájemně přetahují od jiných podniků, čemuž se říká kanibalismus. To je první poznámka v rámci těch úvodních deseti minut.  A druhá poznámka bude trochu osobní. Já pokládám povolání architekta, a vy tady máte katedru architektury, za nejkrásnější a nejsmutnější zároveň. Za nejkrásnější proto, protože když realizuje nějaký projekt, jako se podařilo docentu Karlu Hubáčkovi na Ještědu anebo vám tady v kampu, tak ty budovy přežívají desítky, někdy stovky let a něco konkrétního za tím architektem zůstane. A proč je to povolání smutné? Teď na Hradě jsme udělali při příležitosti návštěvy slovinského prezidenta Boruta Pahora výstavu projektu Josipa Plečnika, který, jak víte, modernizoval Pražský hrad za Tomáše Masaryka a devadesát procent těchto projektů zůstalo na papíře, takže si myslím, že architekti jsou současně frustrováni tím, že nemohou uskutečnit svoje sny.   Máme dílo Kaplického a nedokázali jsme ho využít při budování knihovny na Letné, Magické oko nad Prahou. Máme nesmírně málo realizovaných projektů, ať už je to Technická knihovna v Dejvicích nebo Tančící dům. A symetricky se nestaráme o díla architektů minulých věků. Já jsem s sebou přivezl seznam Národního památkového ústavu, kde je sedm set šedesát dva devastovaných objektů, které přitom mají charakter kulturní památky. Takže radost a smutek je v tomto povolání nerozlučně spojena.   A protože desátá minuta se blíží k závěru a já se těším na vaše názory a na vaše otázky, dovolte mi, abych vám jako bývalý prognostik popřál, až vám vlasy zešednou a až váš obličej pokryjí vrásky, abyste se ohlédli za ty desítky a desítky let a aby za vámi něco konkrétního užitečného, ale také krásného zůstalo.  Děkuji vám za vaši pozornost.  Miloš Zeman, prezident republiky, Liberec, 24. února 2016 "
2016-01-18;http://www.zemanmilos.cz/cz/clanky/projev-prezidenta-republiky-pri-tiskove-konferenci-k-navsteve-prezidenta-slovinske-republiky-v-cr-106706.htm;Projev prezidenta republiky při tiskové konferenci k návštěvě prezidenta Slovinské republiky v ČR; Vážený pane prezidente Slovinské republiky, milý Borute,dovol mi, abych Ti úvodem ještě jednou poděkoval za udělené vyznamenání, které chápu jako výraz přátelství určený zdaleka nikoli pouze prezidentovi, ale všem občanům České republiky. Za normálních okolností by hlavními tématy naší diskuze mohla být kulturní, ekonomická a politická spolupráce. Vážím si toho, že Slovinská republika v posledních dvou letech obnovila svůj ekonomický růst. Vážím si i spolupráce českých a slovinských firem, mimochodem jeden český manažer nedávno dostal ve Slovinsku cenu manažer roku. A samozřejmě, že jako první prezident byl Borut Pahor zaveden do knihovny, která je úzce spojená s dílem Josipa Plečnika. Ale nebylo zbytí a devadesát procent naší diskuze zabrala migrační krize. Chtěl jsem se vyznamenat a předvést panu prezidentovi, že mám přesná data, tak jsem říkal, že přešlo přes vaše území čtyři sta třicet tisíc migrantů, a byl jsem taktně opraven, že už jich je čtyři sta padesát pět tisíc, což samozřejmě dokazuje, že migrační vlna není minulostí, ale naopak může být i hrozivou budoucností. Plně jsme se shodli v závěru, že prvním a nejdůležitějším úkolem je, aby obě země usilovaly na různých fórech, například na dnešní Evropské radě v Bruselu, o to, aby se přešlo od slov k činům a aby konečně Evropská komise a Evropská rada začaly místo diskuzí také něco konkrétního dělat jak v přípravě hotspotů, tak v přípravě pohraniční stráže.A poslední poznámka je možná ještě důležitější. Chtěl bych vyjádřit hrdost nad tím, že Česká republika byla první zemí Evropské unie, která měla tu čest nabídnout Slovinsku pomoc jak v oblasti policejní, tak v oblasti vojenské.Pane prezidente, ještě jednou, vítejte na Pražském hradě.       
2016-01-17;http://www.zemanmilos.cz/cz/clanky/projev-prezidenta-republiky-pri-predavani-oceneni-vitezum-salonu-vin-–-narodni-souteze-vin-cr-994160.htm;Projev prezidenta republiky při předávání ocenění vítězům Salonu vín – Národní soutěže vín ČR.; Vážení a milí přátelé, jsem velice rád, že se opět setkáváme na Pražském hradě. Myslím, že z toho bude tradice, kterou budou zachovávat i všichni další čeští prezidenti, protože ve vínu je pravda, in vino veritas, a všichni, nejenom prezidenti, bychom měli hledat tu pravdu. Ještě než předám ocenění, bych Vám chtěl říci, že jsem byl nedávno na Jižní Moravě, která, jak víte, produkuje devadesát procent vína, doufám, že se čeští vinaři neurazí, a při té příležitosti jsem přišel s návrhem, abychom podporovali například z vinařského fondu i originální typ investiční výstavby, a sice pomoc při výstavbě nových vinných sklípků. Neboť jednou jsem prohlásil, že člověk, který nenavštíví moravský vinný sklípek, není plnohodnotný, a odpověděla mi jedna paní, že se cítí plnohodnotná, i když v žádném sklípku nebyla, a tak si myslím, že bychom i této paní měli dát šanci, aby nějaký, třebas i nový, sklípek navštívila. Těším se, že si po předání ocenění trochu popovídáme právě o vinařském fondu, o novém vinařském zákonu, o pančování sudového vína, ale tím novináře, kteří tomu stejně nerozumějí, nebudeme zdržovat a můžeme přistoupit k vašemu proslovu a k blahopřání vyznamenaným.  
2016-01-12;http://www.zemanmilos.cz/cz/clanky/projev-prezidenta-republiky-pri-konferenci-„socialna-demokracia-v-21-storoci-–-bez-skrtov-a-blizsie-k-ludom“-492506.htm;Projev prezidenta republiky při konferenci „Sociálna demokracia v 21. storočí – bez škrtov a bližšie k luďom!“;" Vážený pane předsedo vlády Slovenské republiky, milý Robo, vážení kolegové za předsednickým stolem, vážení kolegové před předsednickým stolem,dovolte mi, abych jako realista začal smutnou vzpomínkou. Byla doba, kdy ve středoevropském prostoru vládla sociální demokracie. Vládla v Polsku. Byl u mě nedávno Saša Kwaśniewski a vzpomínali jsme na onu dobu, kdy dokonce v prvním kole v katolickém Polsku byl zvolen levicový prezident, protože to byla výrazná osobnost. V Maďarsku náš společný přítel Gyula Horn dokázal moudře vést svoji větev a byl také výrazná osobnost. Krátce po něm nastoupil premiér, jehož nebudu jmenovat, ale který proslul výrokem, lhali jsme občanům ráno, lhali jsme jim v poledne a lhali jsme jim večer. To nebyla výrazná osobnost, i když, pokud si dobře vzpomínám, měl asi sto devadesát centimetrů. A pak začal úpadek středoevropské sociální demokracie a my před ním nemůžeme zavírat oči. V Polsku už levice ani není v parlamentu, v Maďarsku sice je, ale jako velmi, velmi okrajová síla. Ach jo. Mohl bych být zdvořilý a mohl bych spravedlivě říci, že váš premiér Robert Fico je nejvýraznější osobností středoevropské levice, ale budu realistický a řeknu, že Robert Fico je jedinou výraznou osobností středoevropské levice, a to je samozřejmě škoda. My jsme, přátelé, kdysi spoléhali na tak zvaný kyvadlový efekt. Střídání se levicových a pravicových vlád. Vzpomínám si, jak jsme se dívali na mapu, a byly fáze, kdy téměř v celé Evropě byly levicové vlády, byly fáze, kdy téměř v celé Evropě, snad s výjimkou Skandinávie, byly pravicové vlády. Prosím, nespoléhejme na tento kyvadlový efekt. To kyvadlo se nepohybuje samočinně. Na rozdíl od hodin je musí někdo postrkovat. A tím, kdo postrkuje, je naše vlastní aktivita, a my bychom měli hledat chyby sami u sebe a nesvádět naše neúspěchy na to, že zlá konkurence se nás snaží vytlačit z politického trhu. Co by to bylo za konkurenci, kdyby právě toto nedělala. Dovolte mi, abych se teď věnoval velmi krátce téže problematice, které se věnoval Robert, to znamená problematice sociálního státu, ale z poněkud jiného úhlu pohledu, a poté řekl, stejně jako on, svůj názor na migraci. Sociální stát je jeden z nejzneužívanějších pojmů v politickém nebo v politologickém diskurzu. A dokud si nevymezíme, co sociální stát znamená, neřekli jsme o něm nic. Levice i pravice bude vždy tvrdit, že je sociální v tom smyslu, že je tady koneckonců pro lidi, akorát neřekne, že je zejména pro lidi, kteří si mohou dovolit soukromé školy, soukromé nemocnice, případně soukromou bezpečnostní službu. To už pravice trochu zamlčuje. Ale rozhlédněme se po Evropě a zjistíme, že v relativně nejuspokojivější podobě sociální stát existuje ve čtyřech zemích, kterým se říká skandinávské, tedy skandinávský model sociálního státu. Nedávno, asi před týdnem, jsem viděl tabulku míry korupce. Na prvním místě Norsko, na druhém místě Švédsko, na třetím místě Dánsko, na čtvrtém místě Finsko. První čtyři země z hlediska nejnižší míry korupce. Viděl jsem tabulku konkurenceschopnosti, kde rovněž, spolu se Švýcarskem, abych byl objektivní, vedly skandinávské země. Viděl jsem tabulku Index of human development , na prvních místech čtyři skandinávské země. Pro vaši informaci, to je index, který zahrnuje vedle ekonomiky takové ukazatele, jako je pravděpodobná délka dožití, úroveň zdravotnictví, úroveň školství, životního prostředí, a tak dál, a tak dál. Takže, přestaňme hovořit o sociálním státu „ansicht"", řekněme konkrétně, co máme na mysli, a já ze svého hlediska doporučuji nevymýšlet si žádné vlastní specifické cesty, ale převzít to, co se dlouhodobě osvědčilo. Ve Švédsku vládla sociální demokracie padesát let, a i když pak byla občas vystřídána pravicovými vládami, tak základy sociálního státu zakořenily do té hloubky, že je ani pravicové vlády neměly odvahu podstatněji změnit.A teď to nepříjemné. Jednou z charakteristik skandinávského modelu jsou vysoké daně. A tady samozřejmě naši kolegové podnikatelé začnou protestovat, neboť kdo by si nepřál co nejnižší daně. Nicméně právě míra zdanění ve skandinávských zemích, která je nejvyšší v Evropě, dokazuje, že vysokou míru zdanění lze spojit s ekonomickou úspěšností, ovšem za jedné prosté podmínky, že se daňový výnos nerozkrade. Přiznejme si, že jsme zdědili karikaturu tržní ekonomiky po pravicových vládách. Karikaturu spočívající v tom, že jednou z forem privatizace je prostá zlodějna. A stejně tak jsme zatíženi obrovskou vlnou daňových úniků, kterou někteří pokládají za kavalírský delikt, zatímco ve Spojených státech je daňový únik nebo daňový podvod považován za druhý nejtěžší trestný čin hned po vraždě.Míra zdanění například v Dánsku, a já uznávám, že je to jediný případ, je dvacet pět procent DPH. Jednotná sazba, jedna jediná sazba, a podle tohoto parametru je Dánsko nejšťastnější zemí Evropy podle pocitu svých vlastních obyvatel. No, DPH pětadvacet procent mnohé přinutí téměř k hysterickému záchvatu, ne-li k infarktu, ale je vidět, že v Dánsku to funguje. Mezní sazba při profesním zdanění příjmů je ve Švédsku padesát pět procent, to zase přiměje k infarktu ty, kdo mají pocit, že celá mzda by měla zůstat jim a jen nepatrný dílek se má odloupnout státu. Ve skutečnosti je tomu přesně naopak, pokud, a pouze pokud, se podaří zabránit daňovým podvodům. A proto jsem citoval ten žebříček míry korupce, která s tím souvisí. Potřebujeme co nejvyšší zdanění. V korporátní dani v Rakousku mají, pane prezidente, tuším, pětadvacet procent, pokud se nemýlím. Zdanění, které investujeme, nikoli spotřebujeme. Projídání budoucnosti dokáže každý idiot, ale politik má do budoucnosti investovat. A investice, to nejsou jenom investice do betonu, i když, mimochodem, vyznamenal jsem nedávno Júlia Bindera za přehradu Gabčíkovo, kde zelení tvrdili, že tam bude hnít voda a ubývat ptáci, a voda je čistá a ptáků je tam dvakrát víc než před tím. Ale v každém případě investice jsou také, a především, investice do lidí. Investice do zdravotnictví, do školství, sociální péče, ale například i investice do stáří, a já ve své zemi propaguji i hospice, což je poněkud morbidní představa, ale je to snaha umožnit lidem důstojný odchod ze života. Takže, na rozdíl od neoliberálů, kteří říkají, čím nižší daně, tím lépe, skandinávský model sociálního státu jasně dokazuje, že vysoká míra zdanění není překážkou ekonomické úspěšnosti a naopak vede k tomu, co je základní sociálně demokratická hodnota, a to je sociální koheze, tedy sociální soudržnost. Protože právě tímto přerozdělováním přes daňové kanály odstraňujeme nadměrnou kolonizaci společnosti, nadměrné a často ne zcela zasloužené diference mezi jednotlivými sociálními skupinami. A to říkám jako člověk, který se domnívá, že těm, kteří odmítají nabízenou práci, by se neměly vyplácet štědré sociální dávky. Tedy nejsem příznivec toho, aby někdo žil na útraty státu, pokud má na to, aby mohl efektivně pracovat.A zbývá mi poslední téma, a to je migrace. Přátelé, my jsme si nechali pravicí, někdy i extrémní pravicí, ukrást téma, které patřilo v její historii sociální demokracii, a to je téma „obrana národních zájmů a obrana evropských hodnot"". A tváříme se, jako lidé, kteří zapomněli na svoji minulost, a jak říká Santayana, kdo zapomene na svoji minulost, je odsouzen k tomu ji ještě jednou prožít. Socialisté vždy byli internacionalisti v tom smyslu, že vítali migranty z kulturně podobných oblastí, migranty, kteří se dokázali adaptovat, chcete-li, asimilovat. V české republice například žije vietnamská komunita, která se skvěle asimilovala. Jejich děti studují vysoké školy, mluví perfektně česky, Vietnamci jsou, teď jsem se dopustil urážky vlastní země, Vietnamci jsou pracovitější než průměrný český občan. Proč to nepřiznat, když je to pravda. U nás žije asi sto deset tisíc Ukrajinců a jsou pracovití, překonali jazykovou bariéru, velmi dobře se začlenili do společnosti. Slováky nepočítám, Slováky beru jako naše lidi. Nejsme xenofobní, pět procent české populace jsou cizinci včlenění do společnosti.Ale my u slova migrace zapomínáme na jedno adjektivum, a to je islámská migrace. Politická korektnost, přátelé, je synonymem, chcete-li, pro nevyřčenou pravdu. Islámská migrace není integrovatelná a není asimilovatelná do evropské kultury. Uvedu jenom jeden jediný příklad.Sociální demokracie celou dobu ve své historii bojovala za práva žen, včetně volebního práva žen. Islámská migrace znamená kulturu, kde, súra 4 v Koránu, má muž právo svoji ženu bít. Některé muže by možná tato myšlenka zaujala, ale doufám, že ne většinu. Islámská civilizace znamená, že ženám je odpírán přístup ke vzdělání a k veřejným funkcím. Islámská civilizace znamená, že svědectví ženy před soudem má poloviční hodnotu než svědectví muže, a tak bych mohl pokračovat dál a dál. Jediným způsobem řešení migrační krize je deportace ekonomických migrantů a těch, kdo hlásají náboženské násilí, náboženskou nenávist, krátce řečeno, připravují teroristické akce. Švédský premiér po vraždě dvacetileté pečovatelky islámským migrantem oznámil, že bude deportováno osmdesát tisíc běženců, a vy dobře víte, že Švédsko kdysi dělalo tak liberální migrační politiku, že se blížila téměř sebevraždě, ale naštěstí na poslední chvíli se této sebevraždě vyhnulo. Evropská unie, a já jsem její přívrženec, selhala na celé čáře v řešení migrační politiky. Nebyla na ni připravena, a když migrační vlna přišla, ztrácela čas nekonečnými žvásty, kterým vznešeně říkala diskuze. Žvásty o tom, že migranty bychom tady vlastně měli vítat, protože máme nedostatek pracovní síly. No, budiž, asi si nepřečetli, že průměrná nezaměstnanost v Evropské unii je jedenáct procent, ale jistě eritrejský kybernetik může významně zvýšit kvalitu evropské pracovní síly, takže tento argument evidentně padá. A nebudeme si nalhávat, že mezi migranty nejsou i džihádisté. Mohou vytvořit tak zvané spící buňky, připravující obdobné teroristické akce, jako byly nedávno v Paříži. A poslední poznámka k migraci, ale to už budu opakovat to, co řekl Robert. Jestliže Evropská unie nedokázala zabezpečit ochranu svých vnějších hranic, což je první a základní povinnost každého soustátí, pak nemá právo vymýšlet nesmyslné relokační a kotační mechanismy, kterými nejenže narušuje suverenitu členských států, ale kromě toho problém neřeší, pouze odsouvá, a vytváří tak novou kategorii nomádů, tedy migrantů kočujících napříč evropskými státy a končících se železnou pravidelností v Německu, protože tam jsou nejvyšší sociální dávky.Angela Merkelová kdysi pozvala Syřany do Německa. Od té doby všichni migranti jsou Syřané, mají falešné pasy, někdy ani to ne. Jestli jste viděli film Čtyři vraždy stačí, drahoušku, všichni jsme Gogo. Takže oni jsou všichni Syřané. A teď má Německo problémy, které si samo neuváženou migrační politikou vyrobilo. Čili nestačí ochrana vlastních hranic, to je nutná, nikoli postačující podmínka. Je potřeba deportovat ty, kdo sem přišli nikoli jako uprchlíci před občanskou válkou, ale jako ekonomičtí migranti, kteří zde ostatně ani nechtějí pracovat, ale chtějí žít pouze a výlučně ze sociálních dávek, což ostatně v našich zemích byla, byť poněkud odlišná, kategorie lidí, kterým se někdy říká nepřizpůsobiví, ale proč tuto kategorii ještě zvyšovat. Takže zcela závěrem, sociální demokracie by měla chránit národní zájmy, měla by chránit historické kořeny nejenom své vlastní, ale i evropské kultury a uvědomit si, že tato kultura je neslučitelná s kulturou nenávisti vůči nevěřícím a s kulturou založenou na snaze podrobit si tyto nevěřící a udělat si z nich své otroky, čímž jsem citoval jedno ze svatých písmen, nikoli však písmo evangelické. Ostatně ani v té Paříži vrahové nevolali, pochválen pán Ježíš Kristus, ale volali Alláhu akbar. Poslední věta. Milý Roberte, možná že budu obviněn z vměšování se do slovenských vnitřních záležitostí, nicméně, dovol mi, abych ti nikoli jako prezident České republiky, ale jako tvůj přítel Miloš Zeman popřál úspěch strany Smer v blízkých volbách. Všechno nejlepší.   "
2016-01-10;http://www.zemanmilos.cz/cz/clanky/projev-prezidenta-republiky-pri-setkani-s-obcany-kornatic-373485.htm;Projev prezidenta republiky při setkání s občany Kornatic; Vážený pane hejtmane, vážený pane starosto,na sto devadesát osob je tady poměrně dost lidí, i když samozřejmě vím, že přišli i obyvatelé z okolí.Chtěl bych vám ještě jednou blahopřát. My jsme se setkali velmi nedávno na Pražském hradě na setkání s nejúspěšnějšími starosty, a aniž bych chtěl vytvářet nějaké teorie, vím, že jste ve čtvrtém volebním období, a já si myslím, že starosta roku, tedy kraje, a samozřejmě i v Blovicích, kde jsme byli včera, byl také starosta roku, tak ten má také za sebou patnáct let práce. A víte, proč to říkám? Když nastupujete do prvního funkčního období, tak jste vyhrál na základě slibů. Na tom není nic špatného, v politice se slibuje stejně tak, jako kdekoli jinde. Ale když jste zvolen podruhé, tak už jste zvolen na základě toho, že jste ty sliby splnil. A když se to povede potřetí nebo dokonce počtvrté, tak tam má ten starosta a jeho kolegové, jeho tým, jednu obrovskou výhodu, že se mohou věnovat i dlouhodobějším projektům, které trvají déle než jedno funkční období. Dálniční sítě, vysokorychlostní železnice, průplav Dunaj-Odra a já nevím, co všechno bychom našli, tak u nás ty velké stavby trvají někdy nepoměrně dlouho. Atomová elektrárna třináct až patnáct let například.Čili první ze dvou poznámek, které chci v úvodu říci, je, že si vážím zejména těch starostů, kteří ve své funkci vydrželi dlouhé období. Svědčí to nejenom o důvěře občanů, ale svědčí to také o tom, že je možné uskutečňovat svoje sny a nebýt vázán čtyřmi lety.No a druhá a poslední poznámka bude poněkud kacířská, jako obvykle. Já jsem žil na venkově v obci, která má dvanáct set obyvatel, Nové Veselí, která má statut městyse a je v podstatě venkov, deset let. Těch deset let bylo nejklidnějším, a proto nejšťastnějším obdobím mého života.A tak mám jeden tvůrčí návrh. Doporučit všem důchodcům, aby odešli z měst a přestěhovali se na vesnici, protože za prvé se jim prodlouží délka života, protože budou žít ve zdravém životním prostředí, a za druhé, sníží se jim životní náklady, protože když jsem kupoval potraviny v malém krámku v Novém Veselí, tak byly nepoměrně lacinější, než jsou pražské ceny. Nehledě na to, že venkovské párky zpravidla obsahují maso, což se o pražských párcích říci nedá. Takže já nebudu dramatizovat situaci tím, že bych říkal, ve městech se žije lépe než na vesnici. Ono to kdysi určitě platilo, ale teď si myslím, že se situace obrací a chtěl bych vám všem popřát, abyste žili šťastně, pořídili si nafukovací člun a četli hodně knížek v prošoupaném houpacím křesle.Děkuji vám za vaši pozornost.  
2016-01-10;http://www.zemanmilos.cz/cz/clanky/projev-prezidenta-republiky-pri-tiskove-konferenci-k-ukonceni-navstevy-plzenskeho-kraje-474395.htm;Projev prezidenta republiky při tiskové konferenci k ukončení návštěvy Plzeňského kraje;"Vážený pane hejtmane, dámy a pánové,na úvod svého vystoupení vždy děkuji hejtmanům a jejich týmu za velmi dobrou organizaci mé návštěvy. Toto poděkování mohu samozřejmě dnes zopakovat, ale chtěl bych k tomu přidat i poděkování další. Protože se pan hejtman Šlajs rozhodl nekandidovat v krajských volbách, chtěl bych mu velice poděkovat za vykonanou práci. Chtěl bych toto poděkování vztáhnout i na radní a na členy zastupitelstva, ale víte dobře, že při vší úctě ke kolektivnímu vedení je vždy v kraji nejdůležitější osobou hejtman.Milý Václave, uvidíme se ještě minimálně jednou, protože na posledním setkání mně hejtmani věnovali čtrnáct lamp, nikoli stolních ale parkových. A my tyto parkové lampy umístíme kde jinde než v zámeckém parku v Lánech a společně si zavzpomínáme na společně prožité okamžiky při mé návštěvě krajů. Pan hejtman už v zásadě popsal náplň a průběh mých setkání. Zastávám názor, že skutečný politik nemá jenom přijet do továrny a setkat se s vedením této továrny, ale že má rovněž hovořit se zaměstnanci, že když přijede do nějakého města, tak že nemá pouze navštívit zastupitelstvo, ale má mít odvahu z očí do očí se setkat i s občany, a jsem rád, že všechna tato setkání proběhla.Jak už řekl pan hejtman, vedle jedné z mých fixních idejí, a to jsou právě hospice, jsem od Národního památkového úřadu dostal komplexní seznam více než sedmi set chátrajících kulturních památek v České republice, nu a stal jsem se tím, kdo hejtmanům tento seznam ukazuje a ptá se jich, co s tím budou oni, starostové, ale i poslanci a senátoři, s nimiž jsem se rovněž setkal, dělat.  Protože není nic jednoduššího, než si nechat chátrající kulturní památky spadnout na hlavu a vymlouvat se například na nedokonalou legislativu. Ale všichni budeme hodnoceni mimo jiné i podle toho, jak jsme zhodnotili dědictví, které nám zanechaly předchozí generace. A myslím si, že v řadě případů toto hodnocení nebude příliš pozitivní, bohužel.Nad rámec návštěvy kraje bych vás rád informoval o svém rozhodnutí udělit poprvé po třech letech ve funkci prezidenta republiky jednu milost. Jak víte, už na začátku funkčního období jsem prohlásil, že milosti budu udělovat pouze ve výjimečných případech, a to v případě, kdy se omilostněný nedopustil závažného trestného činu, v případě, že jeho nemoc ho ohrožuje na životě, a samozřejmě, že má domácí zázemí, které ho může přijmout. Až dosud jsem dostával žádosti o milost, které těmto třem podmínkám nevyhovovaly. Uvedu pouze jedinou ilustraci, abych vás dlouho nezdržoval. Dostal jsem asi před dvěma lety žádost o milost pro řidičku, která v opilosti narazila do stromu a byla v těžkém, nicméně život neohrožujícím, vážném zdravotním stavu. Jenomže se ukázalo, že tato řidička s sebou vezla sedmnáctiletou dívku, která při nehodě zahynula. Ověřil jsem si, zda se rodina této dívky přidala k žádosti o milost, a když se ukázalo, že tomu tak nebylo, žádost o milost jsem odmítl. To je „pars pro toto"", jeden z poměrně mnoha případů. Oceňuji, že tentokrát ministr spravedlnosti mně poslal pouze dvě žádosti o milost, z nichž jedné jsem vyhověl a druhé jsem nevyhověl. První žádost splňuje všechny tři podmínky. Jedná se o muže, který za méně závažnou majetkovou trestnou činnost obdržel tři roky. Část trestu si odseděl a poté byl podmíněně propuštěn do nemocničního ošetřování vzhledem k velmi vážnému stavu jeho choroby.Druhá žádost se pro změnu týkala ženy, která byla odsouzena na šest let za závažnou majetkovou trestnou činnost a podle lékařských zpráv její zdravotní stav, i když je vážný, ji neohrožuje na životě. Tuto žádost jsem tedy zamítl, protože nesplňuje ony tři zmíněné podmínky pro udělení milosti. Jsem rád, že milosti, kterými se má šetřit jako se šafránem, jsem mohl alespoň po třech letech v jednom případě udělit. Věřím, že budou-li splněny uvedené tři podmínky, mohou se tyto případy i opakovat. Potvrzuji samozřejmě i svoje rozhodnutí neudělovat žádnou amnestii, protože amnestie je vlastně plošná, tedy ne selektivní milost. K případu pana Fajáda jsem se již vyjádřil při setkání s krajským zastupitelstvem, takže nevidím důvod, nebudou-li dotazy, proč bych toto vyjádření opakoval. A znovu se vracím ke krajským volbám, kdy jsem navštívil několik obcí s velmi různorodým politickým složením. Například v Blovicích, kde je patnáct let starosta, ODS vyhrála výrazně komunální volby i když celostátně si příliš dobře nevede, a tak jenom mohu opakovat svoje přesvědčení, že podstatný podíl na výsledcích jakýchkoli voleb má osobnost, která stojí v čele volební kandidátky, a právě proto bych chtěl za vykonanou práci Václavu Šlajsovi ještě jednou poděkovat a popřát jeho nástupci, ať už to bude kdokoli, aby na tuto vykonanou práci navázal.Děkuji vám za vaši pozornost. "
2016-01-09;http://www.zemanmilos.cz/cz/clanky/projev-prezidenta-republiky-pri-setkani-se-studenty-klatovských-strednich-skol-957480.htm;Projev prezidenta republiky při setkání se studenty klatovských středních škol;" Vážený pane hejtmane, vážený pane řediteli, dámy a pánové,původně jsem si připravoval poněkud jiné téma pro stručné úvodní slovo. Tím tématem měla být politika jako druh řemesla. Něco mezi kaskadérem a pyrotechnikem, ale vzhledem k tomu, co se nedávno stalo na Střední vinařské škole ve Valticích, kde poprvé za pětadvacet let, co se pohybuju v politice, jsem najednou zjistil, že studenti mají v rukou lístečky s předepsanými otázkami, tak jsem své úvodní slovo změnil a chci vám citovat jeden výrok Juana Ramóna Jiméneze: „Dají-li vám linkovaný papír, pište napříč.""Já jsem si z počátku myslel, že ti studenti mají trému, to se někdy stává starším spoluobčanům, že si doma svůj dotaz napíší na papírek, aby ho nezapomněli. Ale studenti ve vašem věku nejsou většinou sklerotičtí, jako my, starší lidé, a mají dostatek sebevědomí a samozřejmě i dostatek odvahy, aby dokázali klást otázky, které budou provokativní, které budou nepříjemné, ale které budou pocházet z jejich vlastní hlavy. Protože pokud se už v tomto věku stanete manipulovanými bytostmi, které jsou voděni na drátkách jako loutka, tak už se toho nezbavíte do konce života. A právě proto bych si přál, aby naše diskuze byla tak říkajíc z hlavy a proto vám oznamuji, že poprvé v životě odmítnu odpovědět na jakoukoli otázku, kterou mi tazatel přečte z papíru. Děkuji vám za pozornost.  "
2016-01-08;http://www.zemanmilos.cz/cz/clanky/projev-prezidenta-republiky-pri-setkani-se-zastupiteli-plzenskeho-kraje-945366.htm;Projev prezidenta republiky při setkání se zastupiteli Plzeňského kraje; Vážení členové zastupitelstva, dámy a pánové, dovolte mi, abych pozdravil i starosty, kteří zde jsou, kteří byli zvoleni v minulých komunálních volbách a s nimiž jsem dosud neměl příležitost se setkat. A vždy opakuji, že spolu s blahopřáním vyslovuji i kondolenci, neboť býti ať už hejtmanem, primátorem nebo starostou má, nejenom u nás, jednu konotaci. Pokud se Vám něco podaří, může za to Váš tým, pokud se Vám něco nepodaří, můžete za to Vy. A myslím si, že už jste se s tím v praxi mnohokrát sami setkali, takže tuto myšlenku nemusím dále rozvádět.Chtěl bych ze srdce poděkovat panu hejtmanu Václavu Šlajsovi za práci, kterou vykonal v čele hejtmanství, a je mi velice líto, že se rozhodl nekandidovat. Dnes jsem ho ještě trochu přemlouval, ale bohužel, přemlouvání nepadlo na úrodnou půdu. Takže Vašku, velice a velice děkuji za práci, kterou jsi v čele Plzeňského kraje vykonal, děkuji samozřejmě členům rady, členům zastupitelstva včetně opozice, protože opozice je ostruha zaťatá do boku koně. Tím koněm je především hejtman a ta ostruha popohání toho koně, aby běžel rychleji a aby vyhrál i překážkový závod. Překážky nám většinou vytvářejí média, která jsou schopna cokoli kritizovat včetně dobrých a podařených věcí.Většinou, když přijedu do kraje, tak se zeptám hejtmana, kolik máte hospiců. A vzhledem k tomu, že v České republice ročně umírá sto tisíc lidí a řada z nich nemá zajištěný důstojný odchod ze života, tak si myslím, že ta myšlenka vytváření hospiců ať už mobilních nebo kamenných je zdravá. Ale protože jsem teď otevíral v lednu dva hospice, připadám si jako kobra nasycená králíkem a nechci tedy toto téma příliš rozvádět, pouze oceňuji, že Hospic sv. Lazara je jeden z prvních v republice a pan hejtman mě už informoval i o tom, že vzniká nový kamenný hospic a dva mobilní hospici.Nicméně nelekejte se, mám ještě jedno utkvělé téma, a tím jsou kulturní památky. Ukazoval jsem panu hejtmanovi seznam, který zpracoval Národní památkový úřad včetně fotodokumentace. V celé České republice je sedm set šedesát dva chátrajících památek celostátního významu. Sedm set šedesát dva, z toho asi tak deset procent je v Plzeňském kraji. Takže Vy tady máte například zámek, který se jmenuje Kaceřov a který je podle památkářů památkou nikoli celostátního, ale minimálně středoevropského významu. Máte tady plzeňské lázně, máte tady asi pět dalších chátrajících zámků, které kdyby se opravily, by mohly být nádherné hotely a pomoci rozvoji cestovního ruchu. Nikdo nic nedělá a každý se vymlouvá na druhého. Takže zároveň bych Vám rád nabídl jedno z mnoha diskuzních témat, která si budete přát probrat, a to je ochrana těchto památek nikoli slovy ale činy. Jak víte, vstoupil v platnost nový občanský zákoník, který umožňuje, aby po deseti letech, když uživatel ten objekt řádně neužívá, tak aby propadl státu. Nu a existuje i možnost, nechal jsem si udělat expertizu zákona o ochraně památek, aby stavební odbory umožňovaly vyvlastnění i mimo tento horizont teď už osmi let, protože občanský zákoník platí od 1. ledna 2014. A docela by mě zajímalo, proč to ty stavební odbory nedělají ať už formou pokut nebo formou vyvlastnění. A protože máme mít úctu k práci svých předků, kteří dotvářeli krajinu těmito objekty, a to zvažte proto, protože u nás za posledních dvacet pět let se toho moc zajímavého nepostavilo, bohužel, a když si to necháme spadnout na hlavu, tak další generace bude říkat, co to bylo za lidi, kteří v té republice nebo v tom kraji vládli a nechali si vzít svojí nečinností jednu z nejcennějších vlastností tohoto kraje. Takže dovolte mi, abych Vám závěrem popřál, až sem přijedu příště, tak aby jak plzeňské lázně, tak zámek Kaceřov, tak další objekty vypadaly trochu lépe, než vypadají dnes.Děkuji Vám za Vaši pozornost.  
2016-01-28;http://www.zemanmilos.cz/cz/clanky/projev-prezidenta-republiky-pri-„setkani-lidru-ceskeho-exportu-2016“-197390.htm;Projev prezidenta republiky při „Setkání lídrů českého exportu 2016“; Vážený pane vicepremiére, dámy a pánové,děkuji za pozvání na tuto konferenci. Přijal jsem pozvání rád, protože, jak už se dobře ví, ekonomická diplomacie je podle mého názoru základní funkcí české zahraniční politiky a máme k ní všichni nedílně přispívat jak jako politici, tak samozřejmě jako podnikatelé.  Nechci Vás dlouho zdržovat, a proto jenom několik úvodních poznámek. Všiml jsem si, že jste v prvním panelu měli diskutovat o ruském trhu. Znáte můj názor na sankce obecně a na sankce vůči Ruské federaci zvláště. Sankce ještě nikdy ničemu nepomohly. Na Kubě trvaly sankce padesát let a po padesáti letech se zjistilo, že tam nedošlo k žádným pro nás žádoucím politickým změnám, takže sankce byly zrušeny. Totéž se týká Íránu, kde vidím jeden z perspektivních trhů našeho exportu, a totéž se bude týkat i Ruské federace.Chtěl bych upozornit na předvčerejší vyjádření francouzského ministra Macrona, který předpověděl, že sankce vůči Ruské federaci budou zrušeny v polovině tohoto roku. Samozřejmě, že to není celá francouzská vláda, tím méně celá Evropská unie, je to jeden z výrazných signálů, že situace se mění.Vzpomínám si na svoji návštěvu Kazachstánu, kde jeden český podnikatel, který operoval i na ruských trzích, mi říkal, dostal jsem ve Volgogradu miliardovou zakázku. Předběhl jsem Dány, předběhl jsem Italy, mimo jiné proto, že byl oceněn vyvážený postoj České republiky vůči vztahu k Ruské federaci. Poslední poznámka na toto téma. Někteří naivní lidé se domnívají, že ruská ekonomika se hroutí díky sankcím. Pokud se ruská ekonomika ocitla v potížích, a to se ocitla, tak samozřejmě díky extrémně nízké ceně ropy jako téměř jediného vývozního artiklu, a víte, že ruský státní rozpočet je nastaven na cenu sedmdesáti dolarů za barel Brentu a teď je ta cena poloviční. Takže se nelze divit, a lze doufat, že po zrušení sankcí právě náš postoj v minulé době vytvoří dobré podnikatelské klima v této oblasti. Pokud jde o Čínu, byl jsem sice často kritizován za své dvě cesty do Číny, ale tato kritika ustala v okamžiku, když se britská královna ve zlatém kočáře projela s čínským prezidentem. Nezapomeňte, že je to země, která v minulém roce předstihla Spojené státy v objemu hrubého domácího produktu, a že je to perspektivní, i když dosud nevyužitý trh.Tento rok pojedu do Latinské Ameriky a příští rok pravděpodobně do Indie a do Vietnamu. Myslím si, že toto jsou další perspektivní trhy, i když obecně zastávám názor, že není dobré mít teritoriální, ale oborové preference. Krátký příklad. Tádžikistán je nejchudší země Střední Asie, ale byl jsem včera v ČKD Blansko, která vyrábí vodní turbíny, a ta má obrovský hydro- potenciál a právě tento konkrétní sortiment se i v nejchudší zemi může uplatnit, protože bude-li tento hydropotenciál využit, může Tádžikistán zásobovat elektřinou celou obrovskou oblast Střední Asie. Závěrem dvě nepříjemné poznámky. Berte mě jako přítele exportu, ale i přátelé si mají říkat některé nepříjemné věci. Už na sjezdu Hospodářské komory jsem upozorňoval na lehkomyslnost, se kterou někdy podnikatelé přistupují ke svým zahraničním partnerům, a spoléhají se na to, že v nejhorším případě jim EGAP vyplatí pojistné, že exportní banka jim samozřejmě dá úvěr, a tak dál. Velice podporuji myšlenku, že by se spoluúčast našich exportérů měla v tomto smyslu zvýšit z komického jednoho na minimálně deset procent, aby i oni nesli spoluodpovědnost a byli opatrnější při výběru svých někdy až podvodnických partnerů. To je poznámka číslo jedna.A závěrečná, poslední poznámka. Jsme na půdě České národní banky, instituce, která devalvovala českou korunu. Znáte můj postoj, který nebudu opakovat, jenom bych chtěl připomenout, že je to repetice historie sporu mezi Aloisem Rašínem a Karlem Englišem z první republiky, tedy mezi zastánci silné a slabé koruny. A moje kritika, mimo jiné, směřuje k tomu, že slabá měna je samozřejmě krátkodobou výhodou pro naše exportéry. O tom nikdo nepochybuje. Položme si i otázku, zda je to i výhoda dlouhodobá. Protože silná měna nás všechny nutí k inovacím, k zvyšování produktivity práce, vytváří tlak na růst konkurenceschopnosti, na nutné úspory, a tak dál a tak dál. Slabá měna je jakýmsi polštářem, na kterém pohodlně spočíváme, ale naše motivace k inovacím je poněkud, zdůrazňuji poněkud, slabší, čest výjimkám. To je tedy jeden z důvodů, proč jsem zastáncem silné české koruny, nehledě na dopad pro případný exit. Nemyslím si, že bychom měli opakovat švýcarskou metodu šoku, kdy frank vystřelil enormně vzhůru, že bychom v tom exitu měli postupovat spíše gradualisticky, ale to už je téma na jinou diskuzi.Takže závěrem. Přeji českým exportérům úspěch, jak v udržování se na tradičních trzích, zejména na trhu Evropské unie, přeji jim odvahu při dobývání trhů nových a slibuji, že svými slabými silami, pokud to bude možné, se pokusím společně s podnikatelskými misemi, které s sebou vždy vozím, k tomuto úspěchu přispět.Děkuji Vám za pozornost.          
2016-01-27;http://www.zemanmilos.cz/cz/clanky/projev-prezidenta-republiky-pri-tiskove-konferenci-k-ukonceni-navstevy-jihomoravskeho-kraje-980067.htm;Projev prezidenta republiky při tiskové konferenci k ukončení návštěvy Jihomoravského kraje;Dobrý den, dámy a pánové, vážený pane hejtmane,opět jsem se přesvědčil, proč vedete žebříček nejoblíbenějších hejtmanů v České republice. Chtěl bych Vám k tomu ještě jednou blahopřát a chtěl bych Vám poděkovat, nejenom Vám, ale celému Vašemu týmu, za skvělou organizaci mé letošní návštěvy. Pan hejtman řekl mnohé, já bych jenom doplnil, že standartní součástí mých krajských návštěv je setkání s poslanci a senátory za příslušný kraj, které bylo velmi zajímavé. Setkání s podnikateli, u nichž jsem viděl optimismus, a to je vždycky dobře, ale také setkání s firmami, ať už to bylo ČKD Blansko, ať už to byl LIKO-S, ať už to byl Adast Adamov, kde jsme získali opravdu cenný dar, nový stojan asi za čtyři sta tisíc korun pro Pražský hrad. A zvláště bych zmínil firmu LIKO-S, protože to je rodinná firma baťovského typu, jak sama sebe právem označuje. Firma, kde se zaměstnancům neříká zaměstnanci, ale spolupracovníci, a co je ještě důležitější, je to firma, kde se zaměstnanci skutečně podílejí na zisku.Jak už řekl pan hejtman, podstatnou součástí mé návštěvy bylo setkání s občany. Chtěl bych poděkovat všem, kdo se těchto setkání zúčastnili za až neuvěřitelně přátelskou atmosféru, a víte, politici jsou jako herci, oba mají rádi plné sály. Takže i to se splnilo. A závěrem, a to jsem poprosil pana hejtmana, aby mně toto téma ponechal, bych chtěl z několika důvodů ocenit otevření hospice ve městě Újezd u Brna, protože tento hospic byl vybudován za neuvěřitelně krátkou dobu jednoho roku. Jak říkal jeden bývalý politik, kdo to má. A stál pana hejtmana sto sedmdesát milionů korun, a já bych mu chtěl osobně poděkovat před vámi, protože vím, jak těžko se peníze vydávají, vím, kolik je o ně uchazečů, a o to víc si vážím toho, že se podařilo tento hospic pro zhruba sto klientů vybojovat, protože máme se starat o děti, máme se starat o staré a nemocné lidi, ale trochu jsme zapomněli na zvláštní, takzvanou paliativní péči. To znamená péči, která už nás sice vede k nutné smrti, ale zabraňuje nenutné bolesti. Ještě jednou, Michale, za tento největší investorský počin Jihomoravského kraje v tomto, vlastně minulém, roce bych Ti chtěl ze srdce poděkovat. Takže věřím, že až se sem za rok vrátím, setkám se opět se svými přáteli, a věřím, že v krajských volbách, jejichž termín skutečně určím na říjen, zvítězí ti nejlepší. To znamená, ne ti, kdo hodně slibují, ale ti, za nimiž je skutečně vykonaná práce.Děkuji Vám za Vaši pozornost. 
2016-01-26;http://www.zemanmilos.cz/cz/clanky/projev-prezidenta-republiky-pri-navsteve-domovu-s-hospicovou-peci-v-ujezde-u-brna-403556.htm;Projev prezidenta republiky při návštěvě domovu s hospicovou péčí v Újezdě u Brna; Dámy a pánové,začal bych slovy Jiřího Wolkera, smrti se nebojím, smrt je jen kus života těžkého, umírání se bojím. A protože každý z nás, dříve nebo později, jednou přejde do finální fáze svého života, vážím si všech těch, kdo svým dílem přispěli k vybudování zařízení, mimochodem v rekordně krátké době jediného roku, které ulehčí umírání, protože lékaři se samozřejmě snaží lidi uzdravit, je to jejich poslání, ale jsou nemoci, které nejsou bohužel vyléčitelné. A tyto nemoci se léčí zcela jiným způsobem, především způsobem, který utišuje bolest. Dověděl jsem se, že se tomu říká paliativní medicína. A myslím si, že zbavit člověka bolesti, ať už tělesné nebo duševní, je nesmírně záslužná činnost. Je to smutné téma. Je to téma, které bylo opomíjené.Měl jsem tu čest vyznamenat Medailí Za zásluhy zakladatelku hospicové péče v České republice a vážím si jak její práce, tak práce všech těch, kdo jí pomáhají.Závěrečná poznámka. Myslím si, že téma budování hospiců, ať už mobilních nebo kamenných, je jedním z témat, kde by se mohly protnout aktivity státu, kraje, města a na druhé straně církví, úmyslně řečeno církví, protože tady vidím svého dlouholetého přítele a biskupa církve husitské, a to jak ze strany vlastní péče, například péče řádových sester, tak tam, kde je to možné, i péče finanční. Papež František mi řekl, církev je služba, a nemyslel tím službu klerikům, dokonce tím nemyslel ani jenom službu věřícím, ale službu všem, a já jsem nesmírně rád, že jsem mohl navštívit zařízení, které bude službou.Děkuji Vám za pozornost.  
2016-01-26;http://www.zemanmilos.cz/cz/clanky/projev-prezidenta-republiky-pri-setkani-s-obcany-slavkova-u-brna-823379.htm;Projev prezidenta republiky při setkání s občany Slavkova u Brna;Vážený pane hejtmane, milý Michale, vážený pane starosto, dámy a pánové,když politikům dáte před ústa mikrofon, propadnou nemoci, které se říká žvanivost. Říká se, že i nejhlubší myšlenku můžete vyslovit v prvních třech minutách svého projevu, a jak vidíme na parlamentních obstrukcích, kde žvanění nabývá převahy nad racionální diskuzí, tak někteří politici této nemoci podléhají do té míry, že je v jejich případě téměř nevyléčitelná. Já bych nechtěl jejich osud následovat a jediný způsob, jak tomuto osudu zabránit, je, vymanit se z ponorky. Ať se ta ponorka nazývá Hrad, lánský zámek, Parlament nebo kancelář ministra, kde jste uzavřen v určitém úzkém kruhu, kdy Vám lidé lichotí a kdy degenerujete. A já hrozně rád vedle návštěvy zastupitelstev chodím na setkání s občany. Ne proto, abych jim kázal, ale proto, abych naslouchal jejich názorům. Proto ty zhruba tři minuty úvodního slova, aby bylo více času na naši debatu. Ale protože rád mluvím v bonmotech a někdy mě za ty bonmoty lidé proklínají, tak Vám řeknu jeden, jehož autorem nejsem já, ale Napoleon Bonaparte. Když k císaři dorazila ordonance a hlásila mu, útočíme do desetinásobné přesily, císař odpověděl, útočte dál, než si vás stačí spočítat. A já bych všem nám popřál, abychom dokázali bojovat i proti přesile, proti přesile závisti, pomluv, urážek, protože v každém případě to, co činí život krásným, je to, že za námi něco konkrétního zůstane. Nějaké vykonané dílo, ať je to zasazený strom, postavený dům nebo zplozené dítě. Mimochodem z mužského hlediska je plození dětí jedna z nejzajímavějších investičních aktivit. Ženy to mají těžší, ale zase jsou odměněny delším věkem. Takže chtěl bych blahopřát Slavkovu, že má nejnižší nezaměstnanost, nižší než má Praha, kolem pěti procent. Chtěl bych Slavkovu poděkovat, že se stará o svůj zámek a investuje do jeho oprav, protože si máme vážit dědictví, které nám zachovali předci. A každému z nás, včetně mě, bych chtěl popřát, aby nikdy, byť by byl v pokročilejším věku, neztratil chuť k užitečnému boji.Děkuji Vám za Vaši pozornost. 
2016-01-25;http://www.zemanmilos.cz/cz/clanky/projev-prezidenta-republiky-pri-setkani-se-zastupiteli-jihomoravskeho-kraje-757613.htm;Projev prezidenta republiky při setkání se zastupiteli Jihomoravského kraje;" Vážený pane hejtmane, dámy a pánové,nechci opakovat to, co už pan hejtman řekl. Chtěl bych především, protože se uvidíme až po krajských volbách, poděkovat všem, kdo vedli v tomto funkčním období Jihomoravský kraj. Chtěl bych blahopřát panu hejtmanovi, že je dlouhodobě, respektive trvale, v čele žebříčku nejdůvěryhodnějších osobností, respektive hejtmanů. A samozřejmě, že bych chtěl popřát úspěch v krajských volbách těm nejlepším, čímž nikoho neurazím a je to přání, které jde ze srdce. Myslím si, že kromě témat, které pan hejtman už zmínil, stojí za úvahu ještě dvě nebo tři další.Jsem velmi rád, že mám příležitost účastnit se otevření hospice v Újezdě u Brna, který byl vybudován za rekordní dobu jednoho roku, s tím, že tento hospic má základní kámen, který při mé návštěvě Říma byl požehnán papežem Františkem. Budu doufat, že to povede k tomu, aby i církev se výrazně podílela na provozu a zajišťování činnosti tohoto hospice, protože jak říká papež František: „Církev, to je služba."" A služba umírajícím je jedna z nejdůstojnějších a nejdůležitějších služeb vůbec.Druhé téma je tak trochu věčné a to je dálniční spojení mezi Brnem a Vídní. Kdykoli se setkáme, tak o tomto tématu mluvíme, a když se setkáme po roce, tak konstatujeme, že se téměř nic nezměnilo. Přesněji řečeno změnilo. Protože rakouská dálnice je již patnáct kilometrů od našich hranic. Nám zbývá dobudovat minimálně dvacetikilometrový úsek a poslední rozhodnutí Nejvyššího správního soudu, které zrušilo územní plán, v podstatě tuto stavbu zastavilo. Mluvil jsem o tom s panem předsedou Nejvyššího správního soudu panem Baxou, který argumentoval tím, že asi dvacet vsí, pane hejtmane, vyjádřilo s trasou této dálnice nesouhlas. Nicméně, jsou-li alespoň v některých případech starostové těchto obcí přítomni, apeloval bych na ně, aby přemýšleli o tom, zda neustálým oddalováním výstavby této dálnice nebrzdí rozvoj některých částí Jihomoravského kraje. Mám tím na mysli především Hodonínsko a Znojemsko, kde je přece jenom nezaměstnanost, i když i tam mírně klesá, dosti značně vysoká. Chtěl bych ocenit, že se Vám alespoň podařilo s typicky českou, respektive v daném případě moravskou, schopností improvizace vyřešit alespoň část této dálnice tím, že obchvat Mikulova bude součástí budoucí dálnice. A protože Mikulov má mimořádně dlouhý katastr, alespoň něco se v této oblasti udělalo.Předposlední téma je téma ochrany kulturních památek. Doporučil jsem panu hejtmanovi, a samozřejmě i vám, publikaci Státního památkového úřadu, který uvádí přibližně sedm set památek ohrožených bezprostředně destrukcí. A z toho je asi deset procent právě v Jihomoravském kraji, ať už jde o památky sakrální nebo světské, to není tak podstatné, ať už jde o zámky, jako je třeba Moravský Krumlov, nebo kříž či kapličku. Bohužel nám se na rozdíl od jiných zemí příliš nedaří vytvářet nové krajinotvorné prvky moderními stavbami. Pokud mezi ně nepočítám kravíny z komunistické éry a ty příliš krajinotvorné nebyly. Takže o to víc bychom měli zachovávat to, co vytvořili naši předci. A pan hejtman mě informoval, že v okolí Brna je zhruba sto hradů a zámků, takže i z hlediska cestovního ruchu a při očekávaném náporu čínských turistů, a nejenom čínských turistů, by bylo dobré se o tyto zámky, hrady a ostatní kulturní památky starat, protože nám jinak do deseti let spadnou na hlavu.No a poslední téma, nic jiného ode mě nemůžete čekat, je kanál Dunaj-Odra. Jsem rád, že pokročila jednání s polskou i slovenskou stranou. Pokud jde o Rakousko, náš velvyslanec pan Sechter mě informoval, že trochu změkčilo svůj postoj právě díky onomu suchu, protože kanál má i hospodářské funkce a funkci zadržování vody v krajině. No a já věřím, že jednou se toto dílo, o kterém snil Karel IV. i Tomáš a Jan Baťovi, podaří právě s Vaší pomocí dodělat. Nechci se vměšovat do vnitřních záležitostí Brna, protože tady jsem na návštěvě kraje, nikoli Brna, a jsem si vědom toho, že proti sobě poštvu jednu nebo druhou stranu, kdybych se neopatrně dotkl problematiky šoupání nádraží. Proto, místo toho, bych rád ocenil plánovanou výstavbu zimního stadionu, který ještě nestojí, a proto se s ním nešoupe.Děkuji Vám za Vaši pozornost.  "
2016-01-25;http://www.zemanmilos.cz/cz/clanky/projev-prezidenta-republiky-pri-setkani-s-obcany-tisnova.htm;Projev prezidenta republiky při setkání s občany Tišnova; Vážený pane hejtmane, milý Michale, vážený pane starosto, dámy a pánové,chtěl bych především panu starostovi poděkovat za to, že umožnil, aby do foyer byly vyvedeny nejenom reproduktory, ale i obrazovky, takže i ve foyer můžete uvidět moje tři brady. Jinak Vám všem velice děkuji za to, že jste přišli, a pokud čekáte dlouhou politickou přednášku, budete zklamáni. Karel Čapek kdysi říkal, že člověk, který stojí, lidem káže a že člověk, který sedí, si s lidmi povídá. A já jsem si přišel popovídat. Politici, kteří jezdí mezi občany pouze před volbami, nejsou příliš důvěryhodní. Myslím si, že politici, ať je to prezident nebo kdokoli jiný, by neměli degenerovat tím, že se budou uzavírat v jakési ponorce, a je úplně jedno jestli ta ponorka se jmenuje Hrad, lánský zámek, Parlament nebo ministerstvo. Člověk v politice má tendenci zblbnout a jediný způsob, jako tomu alespoň částečně zabránit, je slyšet názory normálních lidí. Já schválně neříkám obyčejných lidí, protože každý z nás je neobyčejný, ale říkám normální lidé. Víte, samozřejmě, že jsem si nastudoval o Tišnovu skoro všechno, co se nastudovat dalo. Ale k čemu by Vám to bylo dobré, kdybych teď poté citoval to, co jsem se o Tišnovu naučil, když Vy sami toho víte desetkrát víc. Pouze jednu věc bych přece jenom zmínil a zmínil jsem už na zastupitelstvu. Nemám nic proti tomu, zda si na místě staré pily postavíte nebo nepostavíte obchodní centrum. To je věc, která by měla být předmětem místního referenda. A poněkud mě zarazilo, že soud zastavil tuto výstavbu kvůli výskytu kudlanky nábožné na místě tohoto případného budoucího centra, a tak jsem si vzpomněl na svoje školní léta. Kudlanka nábožná je tvor, u kterého po kopulaci samička sežere samečka. Zajímavý způsob soužití.Přeji Vám, aby ve Vašich rodinách zvyky kudlanky nábožné nikdy neexistovaly.Děkuji Vám za pozornost.       
2016-01-22;http://www.zemanmilos.cz/cz/clanky/projev-prezidenta-republiky-pri-prezidentskem-plesu-786821.htm;Projev prezidenta republiky při prezidentském plesu;" Dámy a pánové, vážení a milí hosté,velice Vám děkuji, že jste dnes večer přišli. Dovolte mi, abych současně poprosil o prominutí ty, na které se již nedostalo, protože Španělský sál není nafukovací, a i když jsme přisunuli řadu stolů, tak bohužel jsme nebyli schopni vyhovět poptávce. Ale ti, kdo se sem nedostali tento rok, se určitě přihlásí příště o něco dříve, a tím pádem se sem dostanou.Jak víte, tento ples nemá za cíl jakousi manifestaci prezidenství, má cíl daleko skromnější a daleko užitečnější. Má cíl pomoci těm, kdo pomoc nejvíce potřebují, a výtěžek tohoto plesu bude proto věnován dvěma nadacím. Nadaci mé paní, která se stará jednak o dětské domovy a jednak o domovy důchodců, a nadaci mé, která byla zpočátku určena pro bohulibý účel splácení státního dluhu. Neboť, kdo vytváří státní dluh? Státní dluh nevytváří běžní občané, státní dluh vytváří politici, a tak jsem doufal, že když se vzdám třetiny platu ve prospěch tohoto fondu, s nadšením se budou řadit do fronty ústavní činitelé, aby učinili totéž. S výjimkou ministra financí se nepřihlásil nikdo. Jsem přesvědčen, že je tomu tak proto, protože platy ústavních činitelů jsou nedostatečné a nemají tedy prostředky na splácení státního dluhu, byť někteří z nich tento státní dluh sami vyvolali. A tak jsem se rozhodl, poté, co vláda odmítla pomoci Fondu ohrožených dětí, se souhlasem správní rady tohoto fondu, přesunout účel tohoto fondu na Fond ohrožených dětí, tedy konkrétně na Klokánky.Takže, jak vidíte, Vaše vstupenky budou zhodnoceny právě pomocí ohrožených dětí a nikoli na někdy mnohdy zbytečné výdaje, které ze státního rozpočtu v daleko větším rozsahu vyplácíme. Závěrem mi dovolte, abych Vás varoval. Mám dojem, že každý ples, včetně toho prezidentského, potřebuje hororovou vložku, a já jsem se rozhodl, že se jí ujmu sám. Hororová vložka bude spočívat v tom, že jsem několik let netančil a v době, kdy jsem tančil, tak jsem žádal, aby mně zahráli buď valčík, nebo polku a předem mě upozornili, jestli je to valčík, nebo polka. Dnes jsem redukoval svoje ambice a bohatě mně stačí krásný a krátký pomalý valčík. A po předtančení bude hororová vložka způsobená tím, že mám poprvé na nohou boty, které nejsou rýhované, podlaha je navoskovaná a já mám vysoké podpatky, takže pokud jsou zde ještě novináři, mají naději na atraktivní snímek. Hororový valčík bude spočívat v tom, že po předtančení se moje žena stane doslova a do písmene oporou svého muže místo této hole a bude to krásný valčík, který se jmenuje Valčík na rozloučenou, ale tím Vás samozřejmě nevyháníme, ba právě naopak, je to pouze začátek našeho krásného setkání, takže „we'll take a cup of kindness yet, for the days of auld lang syne"".Děkuji Vám za Vaši pozornost.        "
2016-01-05;http://www.zemanmilos.cz/cz/clanky/projev-prezidenta-republiky-pri-slavnostnim-otevreni-luzkoveho-hospice-libereckeho-kraje-142020.htm;Projev prezidenta republiky při slavnostním otevření Lůžkového hospice Libereckého kraje;"Vážená paní ředitelko, vážený pane hejtmane, milý Martine, dámy a pánové,nechci se chlubit cizím peřím, chtěl bych poděkovat nejenom za pozvání, ale i za možnost poděkovat všem, kdo se zasloužili o vybudování tohoto hospice. Protože si myslím, že u nás ročně umírá sto tisíc lidí, to je celý Liberec, a řada z těchto lidí umírá v nouzi, bolestech, utrpení a některé děti se ke svým rodičům chovají jako k vyřazené ledničce a ukládají je do různých zdravotnických zařízení, kde přes veškerou péči lékařů neumírají důstojně. Nemá je kdo pohladit, nemá se na ně kdo usmát, nemá jim kdo setřít pot z čela a někdy je léčením spíše trápí, než aby jim usnadnil odchod ze života.Proto jsem vloni 28. října měl tu čest vyznamenat zakladatelku hospicové péče v České republice Medailí za zásluhy a jsem rád, že jsem to mohl udělat. Dovolte mi, abych vám popřál důstojné umírání, což je přání trochu morbidní, ale pravdivé. Wolker kdysi napsal: „Smrti se nebojím, smrt je jen kus života těžkého, bojím se umírání."" Já bych řekl, že smrt je tečka za životem a každý život prochází několika fázemi, tato je poslední. Udělejme všechno proto, aby tato fáze byla důstojná. "
2015-01-17;http://www.zemanmilos.cz/cz/clanky/projev-prezidenta-republiky-pri-predavani-financniho-daru-fondu-ohrozených-deti-125384.htm;Projev prezidenta republiky při předávání finančního daru Fondu ohrožených dětí;Dobrý den, dámy a pánové,jak víte, krátce po svém nástupu do funkce jsem založil tak zvaný prezidentský fond a zavázal jsem se, že do něj budu odvádět třetinu svého platu. Fond byl původně určen na splácení státního dluhu a pevně jsem doufal, že se při vědomí odpovědnosti za tento dluh i ostatní ústavní činitelé přidají jako dotátoři, což se s jedinou výjimkou nestalo. Tou jedinou výjimkou byl ministr financí, který věnoval půl milionů korun, a naopak do této doby jsme odevzdali pět milionů korun, což je sice symbolické, ale přece jenom gesto.Chápu, že ostatní ústavní činitelé buď považují své platy za nedostatečně vysoké, aby mohli přispívat do takového fondu, anebo že jeho účel považují za poněkud nejasný. Když jsem se dozvěděl, že vláda zamítla dotaci dvaceti milionů korun na Fond ohrožených dětí, rozhodl jsem se přesměrovat účel tohoto fondu ze splácení státního dluhu na pomoc Fondu ohrožených dětí a dnes předsedovi Fondu ohrožených dětí předávám tímto první splátku ve výši, jak jsem slíbil, dva a půl milionu korun. Chtěl bych poděkovat všem, kdo až dosud přispěli do prezidentského fondu, a věřím, že poté co tento fond změnil svůj účel, bude proud příspěvků ještě větší a možná, že se obětuje i některý ústavní činitel. Děkuji Vám za Vaši pozornost. 
2015-01-13;http://www.zemanmilos.cz/cz/clanky/projev-prezidenta-republiky-pri-prohlidce-legiovlaku.htm;Projev prezidenta republiky při prohlídce Legiovlaku;Vážená paní starostko, vážený pane předsedo,  na vaši počest jsem si vzal váš dárek, tuto legionářskou kravatu a prosím, abyste to chápali jako symbol mého přátelství a úcty vůči obci legionářské a jako obdiv ke statečnosti legionářů, kteří v počtu zhruba padesáti tisíc mužů ovládli Transsibiřskou magistrálu a jak kdysi řekl a napsal Tomáš Masaryk, ovládali podstatnou část Ruska, což i významnou měrou přispělo k tomu, že byla uznána nezávislost tehdejšího Československa.  Někdy se říká, jsme malí, jsme slabí, sami nic nezmůžeme. A právě tato zkušenost ukazuje, že najde-li se dostatek odvahy, ale také dostatek schopností, tak i zdánlivě malý a zdánlivě slabý může pro svoji zemi vykonat zázraky.  Závěrem mi dovolte, abych připomněl, že jeden z nejvýznamnějších legionářských generálů, generál Čeček byl náčelníkem Vojenské kanceláře prezidenta republiky a že jsem před asi dvěma měsíci měl tu čest odhalit mu pamětní bustu na Pražském hradě.  Přál bych si, a Legiovlak to dokazuje, aby tradice českých legionářů nezůstala pouze na úrovni historické vzpomínky, ale aby pokračovala tím, že se objeví noví legionáři. A už několikrát jsem při našem setkání připomněl, že takovými legionáři jsou například vojáci, kteří bojují a bojovali v zahraničních misích. Je zpravidla údělem legií, že bojují mimo území své vlasti, aby se pak do této vlasti vrátili. A generál Čeček se zachoval jako správný kapitán, který opouští loď jako poslední, protože když zajistil přesun všech vojáků z Vladivostoku do své vlasti, nasedl na loď, která se jmenovala Generál Grant, a pak už se stal náčelníkem Vojenské kanceláře.  Pevně doufám, že tradice českých legií bude pokračovat už proto, protože dnes bojujeme proti nepříteli, který je někdy podceňován, ale který může podlomit historické a kulturní kořeny evropského kontinentu.  Děkuji tedy obci legionářské za její práci a přeji jí, aby přibývali noví legionáři, kteří naváží na slavnou pověst československých legií.  Děkuji vám za pozornost.  Miloš Zeman, prezident republiky, Stochov, 13. prosince 2015. 
2015-01-09;http://www.zemanmilos.cz/cz/clanky/projev-prezidenta-republiky-pri-tiskove-konferenci-k-ukonceni-navstevy-usteckeho-kraje-138656.htm;Projev prezidenta republiky při tiskové konferenci k ukončení návštěvy Ústeckého kraje;Dobrý den dámy a pánové,   dovolte, abych především poděkoval panu hejtmanovi a jeho týmu za, jako obvykle, skvělou organizací mé návštěvy v Ústeckém kraji. Je to již třetí návštěva. Plním postupně svůj slib, navštívit všechna významná města ve všech krajích a občas ne jenom města, ale například vesnice roku a podobně, protože občané, kteří si to přejí, by měli možnost se mnou diskutovat, aniž by museli příliš daleko cestovat.  Uvědomuji si specifika Ústeckého kraje, která mimo jiné spočívají v tom, že je to kraj s výrazným nerostným bohatstvím a o jeho využití nebo nevyužití se vedou rozsáhlé spory. Uvítal jsem, že se podařilo prolomit územní limity u Bíliny a navštívili jsme dnes elektrárnu Ledvice, mimochodem podnik se zajímavým platem čtyřicet pět tisíc korun měsíčně, který může z tohoto území Bílinského revíru prakticky bezprostředně odebírat uhlí, čímž samozřejmě klesnou dopravní náklady.  Vím, že se diskutuje o využití uhlí i v dolu ČSA, že tomu samozřejmě brání oprávněné zájmy obyvatel Horního Jiřetína a že tito obyvatelé se sami budou muset rozhodnout, zda dají přednost nabídce těžebních společností na postavení nových rodinných domků anebo tuto nabídku odmítnou.   Nicméně vítám, že po vytěžených oblastech nezůstává poušť, nezůstává měsíční krajina, ale že tyto oblasti lze rekultivovat, což mimo jiné dokázala i výstava pana fotografa Štýse, kterou jsem nedávno nechal nainstalovat na Pražském hradě.   Jsem velmi rád a chtěl bych za to poděkovat jak členům zastupitelstev měst, která už jmenoval pan hejtman, tak zejména občanům těchto měst, za velice přátelské přijetí, za hojnou návštěvnost a musím říci, že se zdálo podle zprávy některých médií, že TOP 09 hodlá zorganizovat v Lounech protestní demonstraci, ale přiznávám se, že pokud vůbec existovala, byla tak malá, že jsem si jí nevšiml.  Nicméně na závěr bych vám řekl něco, co vás možná překvapí. Chtěl bych poprvé v historii těchto tiskových konferencí, poděkovat českým médiím za objektivitu jejich zpravodajství a to alespoň v jedné zcela konkrétní kauze. Na besedě v bílinském gymnáziu jsem odpovídal na otázku jednoho studenta, zda hrozí teroristický útok v České republice. Nejdříve jsem zavtipkoval tím, že kdybych to věděl, tak bych byl spíše než prezident, ředitel tajné služby a to úspěšný ředitel a pak jsem odpověděl vážně, že teroristický útok nelze vyloučit v žádné evropské zemi a tedy ani v České republice. To bylo vše. S určitým překvapením jsem se setkal den poté s reakcí některých politiků, kteří mě obviňovali, že straším lidi a já bych řekl, naopak, že ten, kdo si neuvědomuje toto nebezpečí, v jakékoli evropské zemi, je nezodpovědný blázen a nikoli politik. My sami se samozřejmě na Pražském hradě už připravujeme na tuto možnost. Zdůrazňuji možnost, nikoli jistotu, přijímáním a instalací různých kamerových systémů a dalších bezpečnostních opatření. Takže i když někteří politici mají obsesi komentovat každý výrok prezidenta republiky, chtěl bych jim vzkázat, že děkuji generálu Šedivému, který jako skutečný odborník na tuto oblast potvrdil, že bezpečnostní komunita teroristický útok nikdy nemůže vyloučit a že bychom měli ve vlastním zájmu, v zájmu našich občanů, přijímat preventivní profylaktická opatření. Zaprvé k tomu, aby k takovému útoku nedošlo a zadruhé, kdyby, nedej bůh, se skutečně realizoval, aby ztráty z něho vyplývající byly co nejmenší.   Ten kdo se připravuje až po katastrofě, jedná hloupě. Ten kdo přijímá předběžné opatření, a tady bych citoval ekologický princip předběžné opatrnosti, jedná moudře.  Děkuji Vám za pozornost.    Miloš Zeman, prezident republiky, Kadaň, 9. prosince 2015 
2015-01-09;http://www.zemanmilos.cz/cz/clanky/projev-prezidenta-republiky-pri-setkani-s-obcany-kadane-471272.htm;Projev prezidenta republiky při setkání s občany Kadaně; Vážený pane hejtmane, vážený pane starosto, kterému ještě jednou blahopřeji ke čtvrtému funkčnímu období, a to je skvělý výkon, dámy a pánové,  nebudu vás zdržovat dlouhým projevem proto, protože smyslem našeho setkání je diskuse, vaše názory a otázky a pokud možno moje odpovědi. I když každý politik, když má před sebou mikrofon, tak k němu přilne a hovoří a hovoří, jako když teče vodovod a nedokáže se zastavit a přitom se říká, že skutečné myšlenky, pokud vůbec nějaké, dokážete vyslovit v prvních deseti minutách svého projevu a ve zbývajících minutách už jenom plácáte. Takže já se pokusím omezit se na těch deset minut.  Každé město má svoje specifika, stejně jako specifika má Ústecký kraj. Kadaň se trochu vymyká. Vymyká se krásou svého města. A to není žádná zdvořilá fráze na úvod, abych Vás dobře naladil. To je skutečnost, protože já když přijedu do Ústí nad Labem a samozřejmě, že to říkám i představitelům tohoto města, tak mám pocit, že jsem přijel těsně po ukončení druhé světové války. Zatímco když přijedu do Kadaně a nejsem tady zdaleka poprvé, protože já jsem tu republiku při různých příležitostech prorajzoval křížem krážem, tak je to město, které osloví svojí krásou a především tím, že je dobře udržováno.   Nechal jsem si udělat seznam, od ministra kultury, chátrajících kulturních památek. Tam je 762 objektů, kterým hrozí zřícení a nikde nejsou peníze na to, aby se tyto objekty opravily. No, a když jsem se dnes díval na krásu Vašeho města, tak ono nestačí chlubit se svojí historií, tady jsou hradby, tady je Katova ulička, nejužší ulička v republice. To je dílo předků a není dobré se chlubit cizím peřím, ale to že svoje město udržujete v kráse, to už je vaše zásluha a za to bych vám chtěl poděkovat.  Druhé a poslední téma, abych se vešel do těch deseti minut, je opak. Kadaň, nebo přesněji řečeno Chomutovsko, má 9,7% nezaměstnaných, což je nad průměrem celého Ústeckého kraje a to je co říct. A když jsme se s panem starostou a zastupiteli dnes bavili o příčinách tohoto jevu, tak jsme došli k názoru, že mimo jiné zde jsou i lidé, kteří nechtějí pracovat a kteří jsou třeba už patnáct let v evidenci úřadu práce. Takže je sice hezké, máme-li agenturu pro sociální vyloučení nebo proti sociálnímu vyloučení, ale na druhé straně, i když oceňuji to, co říkal pan starosta, že se vám podařilo ze čtvrtí vašeho města vybudovat dostupné byty, tak celý problém je v tom, že člověk z úřadu práce přijde k nějakému zaměstnavateli a zaměstnavatel mu říká ano, mám pro Vás místo. A tenhleten člověk mu řekne, ale já od vás nechci zaměstnání, já od vás chci razítko, že pro mě žádné místo nemáte. Často se používá termín nepřizpůsobivý a já s tímto termínem souhlasím, ale nehážu ho na žádnou konkrétní sociální, etnickou, rasovou nebo jinou skupinu. Pro mě je nepřizpůsobivý ten, kdo odmítne nabízenou práci, aniž by pro to měl vážné, například zdravotní důvody.   A teď řeknu něco, co je velmi nepopulární a proč bych měl být za každou cenu populární. Nemá-li docházet k tomu, že u nás třeba těch patnáct let lidé žijí ze sociálních dávek, někteří lidé samozřejmě, my bychom měli udělat několik opatření, z nichž některá zmínil pan starosta. Rozmach veřejně prospěšných prací, veřejné služby a podobně, ale také rozevřít nůžky mezi minimální mzdou a sociálními dávkami tak, aby se lidem vyplatilo chodit do práce, aby tady nebylo těch 9,7%. Což konkrétně znamená, že se hádám se zaměstnavateli, kteří nejsou příliš rádi, když roste minimální mzda a já prosazuji růst minimální mzdy a hádám se s odbory, kteří chtějí zvyšovat životní minimum, a já jim říkám, že životní minimum se musí zmrazit, aby se rozevřely ty nůžky mezi sociálními dávkami a mezi výší mzdy. Protože ta minimální mzda před sebou tlačí i ty ostatní mzdy v ekonomice. Mimochodem v té Elektrárně Ledvice je průměrná mzda pouhých čtyřicet pět tisíc korun, co to je že, maličkost! Je to o něco víc, než minimální mzda, ale samozřejmě že takový výsledek už má jenom jedna fabrika v republice a to je Philip Morris v Kutné Hoře, tabáková firma, také pětačtyřicet tisíc měsíčního platu.   Takže skončil bych tím, že problémů v každém městě je hodně a v každém městě jsou ty problémy jiné. Někdy je problém nezaměstnanost, někdy doprava, někdy sociálně vyloučené lokality, ale buďte rádi, že nemáte ten problém, který má Ústí nad Labem, buďte rádi, že žijete v krásném městě a dovolte mi, abych před vašimi otázkami vám všem popřál radost ze života.  Děkuji za pozornost.  Miloš Zeman, prezident republiky, Kadaň, 9. prosince 2015 
2015-01-07;http://www.zemanmilos.cz/cz/clanky/projev-prezidenta-republiky-pri-setkani-se-zastupiteli-usteckeho-kraje-148490.htm;Projev prezidenta republiky při setkání se zastupiteli Ústeckého kraje;" Projev prezidenta republiky při setkání se zastupiteli Ústeckého krajeMilý Oldřichu, dámy a pánové,  samozřejmě, že každý má přijíždět do kraje, který navštěvuje, s nějakým dárkem. Já jsem si připravil takový maličký dárek a ono mně to nevyšlo. Podstata věci spočívá v tom, že jsem podpořil lobbistickým dopisem Ústecký kraj ve věci odloučeného pracoviště Galilea. Měl jsem pocit, že dělám dobrou věc, protože tady v Ústeckém kraji je na to všechno připraveno, ale bohužel stejný lobbistický dopis napsal paní evropské komisařce i belgický král a jak jsem se právě dnes dověděl, tak Vám s lítostí sděluji, že jsem s belgickým králem prohrál. Je mi to opravdu líto, ale snažil jsem se, dělal jsem, co bylo v mých silách, tak mi to prosím promiňte. Dárek byl sice inzerován, ale nepodařilo se ho předat.   S panem hejtmanem jsme diskutovali o mnoha věcech, ale já bych začal tou základní. Protože každý kraj v průměru navštěvuji jednou ročně, tak patrně před krajskými volbami už nebudu mít příležitost do Ústeckého kraje zajet a proto bych chtěl poděkovat, jak vedení kraje, tak ale i opozici, za dobře vykonanou práci v uplynulém funkčním období. A věřte mi, že to není pouze zdvořilostní formulace. Jsem tady již po třetí, měl jsem možnost ten kraj do značné míry projet a zbytek ještě, doufám, dokončím, aby každý, kdo má zájem, se mohl setkat s prezidentem republiky.  Takže milý Oldřichu, začnu Tebou. Chtěl bych Ti nejenom poděkovat, ale chtěl bych Ti i připomenout, že v Čechách platí takové přísloví: „Za každý neúspěch může hejtman, za každý úspěch, může celé zastupitelstvo včetně opozice."" Takže vím, že toho musíš a musel jsi snášet daleko více, že každý problém se snášel právě na Tvoji hlavu, ale je to úděl všech, kteří se nechali, a to dobrovolně, zvolit do vedoucí funkce. A já vždycky když blahopřeji starostům, nebo nově zvoleným hejtmanům, tak jim současně kondoluji a říkám jim, čeká Vás i závist, čeká Vás i množství velmi nespravedlivých útoků, zejména ze strany médií, ale vydržte to a pracujte pro svůj kraj tak, abyste se pak za sebou mohli ohlédnout a viděli tam konkrétní vykonané dílo.  Jak už říkal pan hejtman, chtěl bych vedle rady poděkovat celému zastupitelstvu včetně opozice, protože tady neděláte to, co dělá Miroslav Kalousek v Parlamentě. To znamená hodinové žvanění o ničem, hodinové obstrukce, díky čemuž Parlament je v podstatě paralyzován, nemůže pracovat, nemůže schvalovat někdy i rozumné, někdy méně rozumné zákony a jsem velmi rád, že Ústecký kraj má svůj krajský parlament, kde se opozice bere vážně a kde opozice nedělá obstrukční nesmysly.  Když jsem tady byl před rokem, tak jsme mimo jiné diskutovali o prolomení územních nebo těžebních limitů. Víte dobře, že se podařil alespoň ten první krok, to znamená lom Bílina. Nepodařil se bohužel krok druhý, ale jednou na něj stejně dojde. Nešťastná dálnice D8, blokovaná už dvacet let ekoteroristy, má příslib ministra dopravy, že bude dokončena koncem příštího roku.   Nu a velmi bych vám chtěl blahopřát k tomu, že nezaměstnanost v Ústeckém kraji klesla z minulých jedenácti na devět procent. Je to pořád hodně, když tady pan hejtman mluvil o sociálně vyloučených lokalitách, zastávám již delší dobu kacířský názor, že když někdo odmítne nabízenou práci, tak že by měl být ne na životním ale na existenčním minimu, které činí 2 350 korun měsíčně. Za to se můžete nádherně rozšoupnout v ústeckém baru na jeden večer, ale tím to končí a pak budete muset pracovat. Takže nevidím důvod, aby při postupném snižování nezaměstnanosti tady celé generace žily rodiny, které se s prací vůbec nesetkaly.  Nu a poslední poznámka, víte, že jsem příznivec splavnění Labe, že mě těší, že alespoň jeden ze dvou původně proponovaných jezů má k tomuto splavnění přispět a že mě znepokojuje, že takzvaný systém Natura může ohrožovat i významné vodní a jiné stavby. Podobně jako děčínský jez je na tom i přeloučské zdymadlo, kde odhalili kolonii modráska. To je takový motýlek. No, a protože motýlek je důležitější než zdymadlo, tak hrozí nebezpečí, že se ta stavba přinejmenším odsune do té doby, než krajští zastupitelé včetně pana hejtmana vyjdou se síťkou na motýly v ruce na tu louku, kde ty modrásci jsou, odchytají je a přemístí na příslušný krajský pozemek. Totéž se totiž stalo ve Zlínském kraji, jenomže to nebyl modrásek, ale křeček polní a ten musel být rovněž odchycen a přemístěn na krajský pozemek. Nesmysly se někdy dějí.  Takže závěrem bych Vám chtěl popřát mnoho úspěchů ne jenom do krajských voleb a chtěl bych každému z těch, kdo se o tento krásný a bohem někdy pronásledovaný kraj zasloužili, popřát, bude-li kandidovat, aby byl ve volbách úspěšný a aby si potvrdil důvěru svých voličů nikoli na základě prázdných slibů, nikoli na základě dlouhých a často nesmyslných řečí, ale na základě toho, co v práci pro kraj vykonal.  Děkuji Vám za pozornost.  Miloš Zeman, prezident republiky, Ústí nad Labem, 7. prosince 2015 "
2015-01-07;http://www.zemanmilos.cz/cz/clanky/projev-prezidenta-republiky-pri-setkani-s-obcany-benesova-nad-ploucnici-903124.htm;Projev prezidenta republiky při setkání s občany Benešova nad Ploučnicí;"Vážený a milý pane hejtmane, vážený pane starosto, ve svých dvaceti šesti letech jeden z nejmladších starostů v republice, dámy a pánové,  děkuji, že jste v hojném počtu přišli. Pan starosta řekl, že jsem přijel besedovat. Beseda znamená, že mluví obě strany a ne jenom jedna. Samozřejmě, když jste v televizi, v rozhlase nebo dáváte nějaké rozhovory, tak nemáte bezprostřední zpětnou vazbu a to je chyba. A právě proto jezdím za občany pokud možno tak, aby každý, kdo o to má zájem, se ke mně mohl dostat a nemusel přitom jezdit příliš daleko.   Doufám, že se mi do konce mého funkčního období podaří navštívit téměř všechna místa nad pět tisíc obyvatel a některá významná města těsně pod pět tisíc obyvatel. Benešov nad Ploučnicí nesporně je významné město i díky své nádherné architektuře. Dozvěděl jsem se, že je to saská renesance a doufám, že se Vám podaří prosadit se na seznam kulturních památek UNESCA. Doufám, že se Vám podaří vytěžit z tohoto kulturního bohatství i další rozvoj cestovního ruchu a turistiky.   Abych nemluvil dlouho, tak se pokusím v pěti minutách shrnout, a pak už bude čas na diskuzi, jaké mám základní zásady při výkonu prezidentské funkce. Kdybych měl říci tu hlavní zásadu, tak je velmi prostá. Hájit za všech okolností zájmy České republiky. A věřte mi, že by bylo daleko snadnější, kdybych místo toho seděl na Hradě nebo v lánském zámku, občas podepsal nějaké to lejstro, přijal nějakého nového velvyslance, chválil vládu, ať je jakákoli a zásadně bych nic nedělal. Byl by to život pohodlný, ale vzniká otázka, k čemu potřebujeme takového prezidenta.   Prezident by měl především bojovat za to, aby v této zemi existoval ekonomický růst, klesala nezaměstnanost, vytvářely se nové pracovní příležitosti. K tomu slouží to, čemu se říká ekonomická diplomacie. Místo dlouhých řečí vám dám jeden jediný příklad. Jel jsem dvakrát do Číny a byl jsem velmi rád, že se podařilo rozvinout ekonomickou spolupráci s největší ekonomikou světa. V Hospodářských novinách jsem si pak přečetl: „Užitečný idiot se vrací z Číny"". No, a co se stalo poté, britská královna se ve zlatém kočáře projela v Londýně s čínským prezidentem. Doufám, že ani čeští novináři nebudou mít takovou drzost, aby říkali britské královně, že je rovněž užitečný idiot.  Někdy je samozřejmě dobré být trochu napřed a to se týká nejenom exportních záležitostí, nejenom přitahování zahraničních investic, ale například, když máme pocit, že nám Norové kradou české děti, tak mít odvahu se ozvat, i když je to nepříjemná diplomatická aféra. Když máme pocit, že na Donbase umírají ukrajinští Češi v občanské válce, tak máme usilovat o jejich repatriaci a takových příkladů bych mohl uvádět víc než dost.  Poslední příklad z této doby se týká tak zvaných migračních kvót. Víte, že zastávám názor, že stát je suverénní tehdy, když si může sám svobodně rozhodnout, koho přijme a koho nepřijme na své území a že ztrácí tuto suverenitu tehdy, když za sebe nechá rozhodovat jiné.   Takže slíbil jsem, že protože témata naší diskuze budete určovat vy, takže budu mluvit jenom pět minut a myslím, že mám asi tak třicet vteřin do konce a v těch třiceti vteřinách vám chci říci jenom jedno varování. Nikdo, ať je to politik nebo kdokoli jiný, by se neměl hrbit, protože kdo se příliš hrbí, ten se nakonec začne plazit.  Děkuji Vám za pozornost.    Miloš Zeman, prezident republiky, Benešov nad Ploučnicí, 7. prosince 2015                   "
2015-01-02;http://www.zemanmilos.cz/cz/clanky/projev-prezidenta-republiky-pri-tiskove-konferenci-k-navsteve-prezidentky-korejske-republiky-v-cr-954362.htm;Projev prezidenta republiky při tiskové konferenci k návštěvě prezidentky Korejské republiky v ČR; Vážená paní prezidentko, excelence, dámy a pánové, jsem velmi rád, že po našem krátkém setkání na čínské vojenské přehlídce v Pekingu mohu uvítat v Praze prezidentku Korejské republiky, úmyslně říkám prezidentku Korejské republiky, nikoli prezidentku Jihokorejské republiky.Věřím, že postupem času dojde k mírovému znovusjednocení na celém Korejském poloostrově, a ujistil jsem paní prezidentku plnou podporou České republiky k tomuto úsilí.Při našem jednání jsme se zabývali jak ekonomickými, politickými, ale i kulturními vztahy. Nejrozumnější je, aby se lidé setkávali přímo, a proto velice vítám příliv korejských turistů do České republiky, který se ještě zesílil po otevření linky Soul - Praha, a samozřejmě věřím, že i čeští turisté objeví krásy Korejské republiky dříve, nebo více, než tomu bylo v minulosti.Vedle kulturní spolupráce jsme se zabývali také spoluprací ekonomickou. Velmi oceňuji dosavadní úroveň korejských investic v České republice. Jsem rád, že tento proces má svoji výraznou dynamiku. Například po podniku Hyundai zde bude mimo jiné investovat firma Nexen, s níž jsem se několikrát setkal, a věřím, že i české výrobky najdou na korejském trhu svoje uplatnění. Vítám zájem Korejské republiky, aby se mohla podílet na budoucím rozvoji jaderné energetiky v České republice. Vítám nabídku paní prezidentky, která se týká víceúčelových vrtulníků pro českou armádu, a ve výčtu těchto příkladu bych mohl pokračovat ještě dlouho.Rád bych zakončil tím, že Česká republika má co nabídnout i v oblasti vyspělých technologií. Rád bych zmínil alespoň dvě oblasti, a to je nanotechnologie a biotechnologie. A myslím, že paní prezidentka ví, že například Česká republika je i největším výrobcem elektronových mikroskopů na světě a samozřejmě uvítáme, když tento výrobek najde uplatnění na korejském trhu.Podepsané dohody, jakož i zítřejší dohoda o strategické spolupráci, a já vím, že Korejská republika už má podepsanou obdobnou dohodu s celou Evropskou unií, vytvářejí pevný základ pro přátelskou, dlouhodobou a trvalou spolupráci, nejenom v oblasti výměny zboží, ale také, a především, v oblasti investiční spolupráce. Protože investice jsou jako strom, který může ekonomické půdě dané země hluboce zakořenit a který nepodléhá na rozdíl od výměny zboží krátkodobým výkyvům. Proto mi dovolte, abych popřál paní prezidentce i všemu korejskému lidu mnoho úspěchů v dalším obdivuhodném rozvoji její země a také to, aby se naplnil sen, a sny se mají naplňovat, a aby došlo k mírovému znovusjednocení na Korejském poloostrově.Děkuji Vám za pozornost.  
2015-01-02;http://www.zemanmilos.cz/cz/clanky/projev-prezidenta-republiky-pri-cesko-korejskem-podnikatelskem-seminari-981482.htm;Projev prezidenta republiky při česko-korejském podnikatelském semináři;Vážená paní prezidentko, excelence, dámy a pánové,dovolte mi, abych začal poněkud nezvykle. Rád bych Vám připomenul útlou knihu, která se jmenuje Muž, který sázel stromy. Je to kniha o člověku, který desítky let chodil s množstvím žaludů. Měl v ruce kůl, tím kůlem vyryl důlek, vložil do něho tři žaludy, důlek udusal, zalil a šel dál. Je to skutečný příběh, který se odehrál v jižní Francii na náhorní plošině, kde byla dříve pouhá step, sucho a neúrodná půda. Když tento muž skončil a ohlédl se za sebe, byl za ním nádherný, velký, dubový les. Říkám to proto, že na dnešním business foru jste Vy, muži a ženy, kteří budete sázet stromy. V některých případech už stromy vyrostly, jako je například firma Hyundai. V jiných případech je to zatím zasazený stromeček, který má ale obrovský potenciál dalšího růstu, jako je firma Nexen. Ale musíme si uvědomit, že uzavíráme dohodu o strategické, tedy dlouhodobé, spolupráci, že stromy rostou pomalu, zatímco plevel roste rychle. A my všichni jsme se ve svém životě setkali i s plevelem, který bylo nutné vykořenit, abychom dali prostor skutečným stromům a jiným užitečným rostlinám.Dovolte mi tedy, abych Vám na úvod dnešního business fora popřál mnoho úspěchů buď při uzavírání kontraktů, nebo minimálně při vytváření předpokladů pro jejich budoucí uzavření. Přeji Vám, abyste byli lidmi, kteří sázejí stromy.Děkuji Vám za Vaši pozornost. 
2015-01-24;http://www.zemanmilos.cz/cz/clanky/projev-prezidenta-republiky-pri-velitelskem-shromazdeni-nacelnika-generalniho-stabu-acr-810382.htm;Projev prezidenta republiky při velitelském shromáždění náčelníka Generálního štábu AČR;" Vážený pane ministře obrany, vážený pane náčelníku Generálního štábu, vážení příslušníci Armády České republiky, když jsme se setkali před rokem, ocenil jsem především aktivitu naší armády v oblasti někdy nevděčně přijímaných, ale o to užitečnějších, zahraničních misí. Ať už to bylo v Afghánistánu, Mali, Sinajském poloostrově, připravované misi v Golanských výšinách i v jiných oblastech. Tehdy jsem říkal, že tyto naše speciální jednotky zde bojují proti mezinárodnímu terorismu, často tisíce kilometrů od domova, aby bylo sníženo riziko teroristických útoků vysílaných ze zahraničí i na našem území. Toto poslání Armády České republiky nepochybně platí i dnes. Kromě toho však vznikl nový potenciální úkol spojený právě s migrační vlnou, kterou zmiňoval náčelník generálního štábu. Chtěl bych upozornit především na to, že se jedná o nelegální migraci, a to ze dvou důvodů. Jednak dle Dublinských dohod má každý uprchlík požádat o azyl v první bezpečné zemi, a tou nepochybně není Česká republika. Zadruhé, podle paragrafu, tuším, 330 trestního zákona je nelegální překročení hranic trestným činem s trestní sazbou do dvou let. Jinými slovy, úkolem Armády české republiky je zabránit specifickému páchání trestných činů, což může být významné, zejména v okamžiku, kdy případně budou uzavřeny rakousko-německé hranice a kdy, jak už poznamenal pan náčelník generálního štábu, se migrační vlna jako tranzitní země přesune do České republiky. Chtěl bych varovat před iluzemi, že se nic neděje, lidé prostě projdou do Německa a tam skončí. To by byla pravda, kdyby v Německu zůstali, ale Německo samo prohlásilo, že bude vracet ekonomické imigranty, kterých je podle mého názoru většina, a bude je samozřejmě vracet do země, odkud přišli, to znamená v daném případě do České republiky. Až dosud je Česká republika tranzitní zemí pouze pro teroristy. Bohužel, a nemůžeme s tím být spokojeni, právě vedení různých teroristických akcí doporučuje Prahu jako bezpečnou tranzitní cestu, jak se ostatně ukázalo i při nedávných atentátech v Paříži. Ale něco jiného je tranzit teroristů a něco jiného je tranzit velké skupiny ilegálních a převážně ekonomických migrantů. Zde bych chtěl ocenit přípravu české armády na případné nasazení na hranicích, pokud by k takové situaci došlo. Chtěl bych ocenit cvičení, která na jižní Moravě v této souvislosti proběhlo ve spolupráci s Policií České republiky, a vážím si i toho, že poskytujeme podporu Maďarsku, Slovinsku a v budoucnosti možná i Chorvatsku při ochraně jejich hranic. Samozřejmě všichni předpokládáme, že se česká armáda zapojí i do případné akce na ochranu vnějších hranic Evropské unie, kde jsme zatím slyšeli mnoho slov, ale viděli málo činů. Někdy se člověk domnívá, že Itálie ani Řecko nemá ani vlastní loďstvo, ani vlastní armádu, že hotspoty umístěné na jejich území by mohly pracovat daleko efektivněji. Nicméně toto vše jsou potencionální úkoly Armády České republiky, které jsou poněkud odlišné od úkolů, jež jsem zmiňoval v předchozím roce. Nebezpečí se přiblížilo k našim hranicím, mimochodem je naivní domnívat se, že neexistuje žádná souvislost mezi migrační vlnou a terorismem, protože to by znamenalo předpokládat, že do vlny migrantů nebyli zahrnuti i potencionální džihádisté, jejichž počet samozřejmě nedokážeme přesně odhadnout, ale někteří z nich se rovněž podíleli na zmíněných pařížských atentátech. Bránit svoji vlast, tedy bránit hranice své vlasti, je první povinností každé národní armády, tedy i první povinností Armády České republiky. A nemohu proto skončit jinak, než slovy admirála Nelsona před bitvou u Trafalgaru: „Očekávám, že každý muž"", a já bych dodal i každá žena, „splní svoji povinnost"".Děkuji Vám za pozornost.  "
2015-01-17;http://www.zemanmilos.cz/cz/clanky/projev-prezidenta-republiky-pri-vzpominkovem-aktu-udalosti-17-listopadu.htm;Projev prezidenta republiky při vzpomínkovém aktu událostí 17. listopadu;" Vážení spoluobčané,prosím Vás, abychom na zahájení dnešního shromáždění uctili památku obětí islámských teroristických útoků v Paříži minutou ticha.Děkuji Vám, a nyní mi dovolte, abych především poděkoval organizátorům tohoto shromáždění za pozvání, protože bychom si všichni měli v klidu a míru připomenout památku obou sedmnáctých listopadů, jak 17. listopadu 1939, tak 17. listopadu 1989. Co tato dvě výročí přes propast času padesáti let spojuje? Myslím si, že jsou to dvě věci. Za prvé, nesouhlas našeho národa s okupací, ať už zjevnou v případě německé okupace, nebo špatně skrývanou, ale existující, v případě okupace sovětské. Tento národ si zaslouží, aby si vládnul sám a aby mu nikdo, opakuji nikdo, z vnějšku nediktoval, co má a co nemá dělat. Ale druhá vzpomínka na oba sedmnácté listopady je možná stejně závažná. Tehdy lidé vyšli do ulic, aby protestovali proti manipulaci, aby protestovali proti tomu, že je jim vnucován jeden jediný správný názor, že jsou navlékáni do svěrací kazajky, názorové uniformy, a že nesmějí myslet jinak, než jim předepisuje ten, kdo jimi manipuluje. Dnes žijeme ve svobodné společnosti, kde vymývání mozků je obtížnější, než bylo v minulosti, ale to neznamená, že neexistuje. Existuje manipulace, která má spoustu krásných názvů. Řeknu Vám jenom tři. Někdo se prohlašuje za „value leaders"", čili hodnotové vůdce, a prohlašuje o sobě, že právě on je oprávněn říkat nám, jaké hodnoty máme, a tedy i jaké nemáme, sdílet. Jiný se prohlašuje za takzvaný „opinion leader"", tedy za vůdce veřejného mínění. A zpravidla jsou to rádoby elity, které se tímto způsobem snaží pouze zviditelnit, aniž by je kdokoli zvolil, a tedy oprávnil k takovému postoji. A to úplně nejstrašnější označení se jmenuje „opinion makers"", tedy tvůrci veřejného mínění. Lidé, kteří se takto nazývají, pohrdají občany, domnívají se, že občané jsou něco jako plastelína nebo něco jako těsto, které je možné hníst do tvaru, který vyhovuje manipulujícímu. A my nejsme těsto, my nejsme plastelína. My všichni, kteří jsme se tady sešli, se snažíme myslet samostatně. Byli jsme svědky mnoha a mnoha mediálních masáží, ale jednu bych chtěl zmínit samostatně, protože hýbe celým národem. Je to mediální masáž týkající se migrační krize. Domnívám se, že je zapotřebí tolerance vůči odlišným názorům, že každý má právo ve svobodné společnosti tento názor vyjádřit, ale také že opačný názor nesmí být ve skutečně svobodné společnosti umlčován a označován různými nálepkami nebo dokonce nadávkami, jako je: „extremisté, xenofobové, islamofobové, rasisté nebo fašisté"". Nálepka či nadávka není argument a prokazuje pouze myšlenkovou nedostatečnost těch, kdo ji vyslovují. Stejně tak argumentem není řev, a právě řev je projevem fašistů, právě řev je projevem stáda, které se zde sešlo minulý rok. Náš národ není xenofobní, v tomto národě, v této zemi, žije více než půl milionu cizinců a dokáží najít soužití s naší kulturou, jsou přijímáni přátelsky a nejsou s nimi žádné problémy, naopak naší společnosti prospívají. Ale jejich kultura je plně slučitelná s evropskými hodnotami. Není to kultura vrahů a není to kultura náboženské nenávisti. Když se ptám, co způsobuje migraci, pak vím, že velká většina těchto ilegálních migrantů jsou mladí, dobře živení muži. A já se ptám, proč tito muži nebojují za svobodu své země proti Islámskému státu. A pokud přicházejí ze zemí, kde se nebojuje, ptám se, proč nepracují pro svoji vlast a pro její zvelebení, aby jejich země překonala dosavadní zaostalost. Hlas prezidenta republiky má být hlasem národa, nikoli hlasem médií, nikoli jejich mediální troubou. I když přiznávám, že bych měl pohodlnější život, kdybych hlasem médií byl. Novináři, kteří píší každý den o něčem jiném, aniž by čemukoli rozuměli, by mě vychvalovali, jak krásné projevy pronáším. Ale dostal bych se do rozporu se svým národem. A proto bych Vás závěrem chtěl vyzvat, udělejme všechno proto, abychom i nadále žili ve svobodné společnosti, kde si budeme vážit rozdílnosti svých názorů, kde o nich budeme diskutovat, kde budeme argumentovat a kde nebudeme podléhat vymývání mozků.Děkuji Vám za Vaši pozornost a setkám se s Vámi opět příští rok. Na shledanou.  "
2015-01-12;http://www.zemanmilos.cz/cz/clanky/projev-prezidenta-republiky-pri-tiskove-konferenci-s-predstaviteli-justicnich-organu-231107.htm;Projev prezidenta republiky při tiskové konferenci s představiteli justičních orgánů;Vážení páni předsedové, vážený pane nejvyšší státní zástupce, dámy a pánové,   jsem velmi rád, že jsem mohl splnit svůj slib a absolvovat takzvané justiční kolečko. Mimochodem je symptomatické, že do Zemanovy kavárny snad poprvé vstoupili dva Zemani. I když se ta kavárna už jmenuje Pavillon. Diskuse, která byla s představiteli, ať už státního zastupitelství nebo jednotlivých soudů, byla pro mě velmi užitečná, protože jsem předeslal, že jsem se přišel spíše poučit o problematice české justice, než abych kázal odborníkům názor vládního laika.   Nicméně na mnohé otázky jsem se ptal a jednou z těchto otázek bylo i to, proč neexistuje soudcovská samospráva, proč neexistuje nejvyšší rada soudnictví. Dobře víte, že tento návrh zákona předkládal do parlamentu už Otakar Motejl, po něm ministr spravedlnost Čermák a v obou případech tento návrh neprošel.   Dalším tématem, které jsme probírali zejména s Nejvyšším státním zastupitelstvím, byla otázka ekonomické kriminality. Jak víte v Americe je daňový únik pokládán za druhý nejzávažnější trestný čin hned po vraždě. U nás je to tak trochu kavalírský delikt a bohužel zatím povědomí nebezpečnosti tohoto trestného činu u nás není příliš vysoké.   Probírali jsme samozřejmě i celou řadu dalších témat, ale to už by bylo na dlouhý úvodní projev a já bych byl rád, kdybych mohl dát prostor svým kolegům a znovu vyjádřit názor, že se ještě během svého funkčního období, dá-li Bůh a svatý Václav, dočkám vzniku Nejvyšší soudcovské rady a tedy soudní samosprávy, které by v situaci, kdy se u nás ministři mění téměř na běžícím pásu, byla jakýmsi stabilizačním prvkem české justice.  Děkuji Vám za Vaši pozornost  Miloš Zeman, prezident republiky, Brno, 12. listopadu 2015 
2015-01-10;http://www.zemanmilos.cz/cz/clanky/-projev-prezidenta-republiky-pri-setkani-se-zastupci-cmkos.htm; Projev prezidenta republiky při setkání se zástupci ČMKOS; Vážený pane předsedo, dámy a pánové, dovolte, abych Vás opět uvítal na Pražském hradě a protože úvodní slovo, jak říká jeden můj známý, má být krátké a klobása má být dlouhá, tak mě dovolte jenom maximálně pět minut, abych Vás pozdravil a řekl Vám svá stanoviska k věcem, která se týkají odborů. Zaprvé bych chtěl říci, že plně podporuji požadavek odborů na zvýšení mezd v podnikatelském sektoru a neříkám to jenom dnes, řekl jsem to při řadě svých veřejných vystoupení. Česká televize většinou má vystoupení cenzuruje, to znamená, že ji zajímá, co říkám o uprchlické krizi, což je v pořádku, ale už ji nezajímá, co říkám o reálných nebo nominálních mzdách. Rád bych se u tohoto požadavku poněkud zastavil. Samozřejmě jako levicový prezident, rád podpořím stanovisko odborů v době, kdy ekonomika roste. Přiznávám se, že jsem byl zdrženlivý v době, kdy díky Kalouskovi a dalším ekonomika stagnovala, ale to už není situace, která je dnes a naopak považuji za zcela přirozené, když se zaměstnanci, kterým Baťa říkal spolupracovníci, budou podílet na hospodářských výsledcích svých podniků. Ale chtěl bych upozornit ještě na jeden aspekt, který se k tomu váže. Je nedostatek pracovních sil, ať kvalifikovaných nebo nekvalifikovaných a pokud kvalifikovaných, tedy především nebo výlučně, v technických oborech. A právě to vede k tomu, že se zaměstnavatelé začínají přetahovat o pracovníky a pokud se přetahují, tak je celkem logické, že musí nabízet vyšší mzdy. Takže to je jeden z faktorů, který způsobuje nebo může v budoucnosti způsobit růst reálných mezd a tedy životní úrovně. Druhý faktor je, že jako starobní důchodce mám přirozený zájem na tom, aby také rostly starobní důchody. A pokud nezměníme zákon, respektive nebudeme dávat pouze jednorázové chudinské dávky, byť to vypadá populárně, ale zajistíme trvalý příjem, trvalý růst příjmů starobních důchodců, tak i v rámci platného zákona, vzrostou-li mzdy zaměstnanců, tak vzroste alespoň o třetinu starobní důchod v rámci existujícího valorizačního schématu. A na závěr jednu přátelsky kritickou poznámku, i když pan předseda mě do jisté míry obratně vysvětlil, že nemám tak úplně docela pravdu. Ve Švédsku je odborová organizovanost sedmdesát tři procent, u Vás je odborová organizovanost sedmnáct procent. To vysvětlení spočívalo v tom, že skandinávské země, ale například i Belgie, má právo na redistribuci sociálních dávek, to sice beru jako protiargument, ale přesto připomínám svoje vystoupení na Vašem sjezdu, když jsem Vám vypočetl o kolik, za jinak stejných podmínek, klesla členská základna. Samozřejmě to asi bude diferencováno podle jednotlivých odborových svazů, ale v zásadě to byl velmi výrazný pokles, který bohužel pokračoval alespoň v době Vašeho sjezdu a obávám se, že možná pokračuje i nadále. Takže berte to jako kritiku přítele, který s Vámi bojuje na stejné straně barikády a který by si přál, aby divize mého spojence byly poněkud početnější, než jsou v současné době. Takže přeji Vám, aby se Vám dařilo získávat nové členy, aby se více prosazovaly kolektivní smlouvy vyššího stupně a především, aby rostly mzdy v podnikatelském sektoru, protože o mzdy státních úředníků a teď nemluvím o policistech, hasičích, učitelích nebo zdravotnících, teď mluvím o zvláštní kategorii státních úředníků, která bobtná podle Parkinsonových zákonů a která se za poslední dva roky zvýšila z osmdesáti na přibližně sto tisíc, přičemž mám obavu, že ne všichni jsou zcela produktivní a to jsem řekl se zdvořilostí sobě vlastní. A přitom v podnikatelském sektoru máte samozřejmě daleko větší riziko, například riziko propuštění z práce a špatný služební zákon zabetonoval místa ne jenom pro odborníky, to by bylo v pořádku, ale bohužel i pro politické trafikanty a z toho logicky vyplývá, že když jsem se díval na poslední čísla, tak dynamika mezd ve veřejném sektoru je vyšší než dynamika mezd v podnikatelském sektoru ač by podle všech ekonomických teorií, kvůli míře rizika, tomu mělo býti obráceně. Dokonce i absolutní výše mezd ve veřejném sektoru je o několik desetikorun vyšší, než v sektoru podnikatelském. Takže přijměte toto úvodní slovo, doufám, že jsem dodržel tu pětiminutovou lhůtu, jako podnět k naší diskuzi.    Miloš Zeman, prezident republiky, Pražský hrad, 11. listopadu 2015 
2015-01-10;http://www.zemanmilos.cz/cz/clanky/projev-prezidenta-republiky-pri-„china-investment-forum-2015“-127015.htm;Projev prezidenta republiky při „China Investment Forum 2015“;" Vážený pane místopředsedo, excelence, dámy a pánové, je mi velkou ctí, že se po roce mohu mezi Vámi objevit díky Česko-čínskému investičnímu fóru, nikoli pouze byznys fóru, protože když jsem věnoval čínskému prezidentovi jabloň, tak jsem mu říkal, že sázení jabloně je záslužnější čin, než jíst jablka. Jsou lidé, kteří při podobných příležitostech pronášejí pestré, ale nic neříkající fráze na téma rozvoj vzájemných vztahů, spolupráce, přátelství a tak dále. Dovolte mi, abych se odchýlil od těchto frází právě proto, že na úrovni česko-čínské spolupráce můžeme hovořit o zcela konkrétních a užitečných věcech. Když jsem byl v Číně před rokem, přivezl jsem tam Krtečka, a jak víte, jsem rád, že se podařilo natočit padesátidílný seriál Krteček a Panda. Když jsem byl v Číně letos, přivezl jsem tam nejlepšího fotbalistu Evropy Pavla Nedvěda a zeptal jsem se při našem jednání pana místopředsedy Du, co by si přál přivézt příště. Konstatuji, že mně zatím neodpověděl, takže si zřejmě svoji odpověď ještě promýšlí. Nicméně, máme před sebou mnoho zajímavých projektů, jeden lepší než druhý. Byla zřízena jedna letecká linka, připravují se dvě další. Byla otevřena pobočka Bank of China a připravují se vazby na další bankovní instituce. A poté, co moji přátelé ze společnosti CEFC investovali do Českých aerolinií, a věřím, že to bude velmi významná investice, a navíc koupili fotbalový klub Slavia, což potěší Slavisty a zarmoutí Sparťany, tak mohu říci, že už teď je za námi první vlna čínských investic, a já bych chtěl místo oněch obecných frází mluvit o konkrétních věcných projektech. Premiér Sobotka nedávno zmínil, a já s ním souhlasím, že by se Čína mohla stát v České republice zdrojem finanční spolupráce ne jenom ve střední Evropě, ale v celé Evropské unii, a vím, na základě jednání s představiteli českých finančních kruhů, z nichž jeden je největší finanční institucí ve střední Evropě, že k tomu je tato společnost plně připravená, včetně takového komerčního detailu, jako je například provozování kreditních karet, což by mohlo výrazně zvýšit domácí spotřebitelskou poptávku. Vím o tom, že rozvoj Českých aerolinií povede k tomu, že z českého aeroklubu se opět stane plnohodnotný a silný celoevropský přepravce. A přítel Jaroslav Tvrdík, který zde mluvil přede mnou, mluvil o skvělém návrhu, kterým je klub čínských investorů v České republice. A vzhledem k tomu, že moji přátelé ze CEFC už si pořídili Martinický palác, pořídili si bývalý palác Živnobanky a pořídili si útulnou vilu, kterou jsem nedávno otevíral, věřím, že vznikne přátelské a zajímavé prostředí právě pro tento klub. Myslím si, že stále nám ještě chybí oblasti spolupráce, jako je nanotechnologie, jako je biotechnologie, a řekl jsem panu místopředsedovi Du, že Česká republika je největším výrobcem elektronových mikroskopů na světě a z toho každý pátý končí v Číně.Jsme připraveni podílet se se svými podniky na One Belt, One Road, tedy na nové hedvábné stezce, jak v Číně, tak v Kazachstánu, v Ázerbájdžánu a v dalších zemích. A závěrem, abych nemluvil příliš dlouho, mně dovolte zmínit svůj sen, protože každý z nás má svůj sen. Jeden z mých velkých snů se jmenuje, jak mnozí z Vás vědí, kanál Dunaj-Odra-Labe. Je to svěží a úplně nová myšlenka, která vznikla před pouhými šesti sty lety za Karla IV. Rád bych svým čínským přátelům připomněl odpověď bývalého čínského premiéra Čou En-laje na otázku, co soudí o Velké francouzské revoluci. Čou En-laj tehdy odpověděl: „ Je příliš brzo tuto událost hodnotit."" A možná, že měl i pravdu, ale mluvím o projektu, který je starý šest set let a ke kterému se upínaly nejrůznější generace, počínaje Karlem IV. a konče Tomášem a Janem Baťovými, projektu, který naráží na nepochopení především proto, že je to stavba, jejíž trvání by překročilo funkční období jakékoli vlády, takže by plody této stavby získávala až vláda nastupující. To je jedna z nevýhod příliš častého měnění vlád v jakémkoli státě, a není vyloučeno, že jednoho krásného dne budou tímto kanálem, který bude spojovat tři moře, proplouvat, na základě schválené a dnes tady projednávané Feasibility study a na základě případného projektu PPP, lodě, které vybudovaly právě čínské firmy. Přátelé, dovolte mi, abych touto minerálkou, protože nic lepšího tady na tomhle stole nemám, připil o to upřímněji na rozvoj skutečného přátelství a skutečné, nikoli pouze frázovité, spolupráce mezi ostrůvkem klidu ve střední Evropě, který může být základnou pro čínskou expanzi v celé Evropské unii, a mezi zemí, která se nejpozději příští rok stane největší ekonomikou světa. K tomu bych chtěl svým čínským přátelům ze srdce blahopřát. Na Vaše zdraví.  "
2015-01-07;http://www.zemanmilos.cz/cz/clanky/projev-prezidenta-republiky-na-programove-konferenci-spo.htm;Projev prezidenta republiky na programové konferenci SPO; Vážený pane předsedo, milý Honzo, vážení a milí přátelé, děkuji za pozvání na programovou konferenci Strany práv občanů a protože úvodní slovo, jak se říká na Moravě, má být krátké a klobása dlouhá, tak mi dovolte jenom několik stručných úvodních poznámek a pak se těším na naši diskusi.   Když jsem byl na dovolené na Vysočině v létě tohoto roku, tak mi přišly do rukou staré noviny ze září 2013 a tam byl odhad několika agentur, že Strana práv občanů získá 17, slovy sedmnáct, poslaneckých mandátů. Uplynul měsíc, možná měsíc a půl a výsledek jak víte byl jeden a půl procenta. A já jsem se sám sebe ptal, co se v tak krátkém intervalu jeden a půl měsíce vlastně stalo. A uvědomil jsem si, že jediné, co se stalo, bylo to, že jsme se začali hádat. Bylo to ve Středočeském kraji, bylo to v Pražském kraji, bylo to v Plzeňském kraji a částečně v Královéhradeckém kraji, kde senátor Dryml přiškril kravatou kolegu Matějku, ale vidím, že vypadá docela dobře, takže to přežil.  Nicméně uvědomte si prosím, že voliči nemají rádi strany, které se hádají a takové strany mohou z výšin během velice krátké doby spadnout až na dno. Takže ano, je dobré mít rozumný a atraktivní program, je ještě lepší mít na svých kandidátkách uznávané osobnosti, za kterými už je vidět konkrétní práce, a které tedy pro svůj kraj něco udělaly, ale ze všeho nejdůležitější je působit dojmem nerozhádané strany. Každá chyba se dá napravit, ale aby se dala napravit, tak si ji nejdřív musíme uvědomit. A proto na ni chci upozornit. Takže přeji kolegovi Matějkovi, aby jeho kravata v budoucnosti zůstala zachována a totéž přeji i nám ostatním. Přečetl jsem si velmi pozorně navrženou verzi programu. Mám k ní jedinou připomínku. Doporučuji, abychom vedle přímé volby starostů požadovali i přímou volbu hejtmanů, protože je to naprosto logické a doporučuji také, abychom se vrátili k návrhu, že hejtmanem nebo starostou je zvolen ten, kdo dostal nejvíce preferenčních hlasů na kandidátce nejúspěšnější strany, protože v opačném případě ten starosta nebo hejtman může být jako kůl v plotě, když nebude podpírán zastupiteli strany, která byla ve volbách úspěšná. To je moje jediná připomínka k programu.  Závěrem, přátelé, v krajských volbách každý bojuje sám za sebe. V parlamentních volbách se sčítají úspěchy i neúspěchy jednotlivých krajů, ale tady v krajských volbách mohou například Pardubice, například Zlín, například jakýkoli jiný kraj uspět a jejich úspěch nebude podmíněn úspěchem dalšího kraje. Z toho ovšem také vyplývá logický závěr, že by vedení strany podle mého názoru nemělo mluvit krajským organizacím do toho, jak sestaví kandidátky, protože to je jiný případ, než jsou volby parlamentní. Závěrem, dobře víte, že mimo svůj oficiální program se pravidelně při krajských návštěvách setkávám s představiteli vedení krajských organizací. Tuším, že už jsem se setkal se všemi s výjimkou Ústeckého kraje, ale tam teď budu, takže doufám, že i toto napravím. A víte, že vám přeji plný úspěch ve vaší práci. Obdivuji vaše nadšení, ostatně i účast na této programové konferenci to dokazuje a věřím, že po stranách jako byly například Věci veřejné a další, přijde nejdříve do krajů a dá-li Bůh poté do Parlamentu slušná a racionálně myslící politická strana.  Děkuji vám za vaši pozornost.  Miloš Zeman, prezident republiky, TOP Hotel Praha, 7. listopadu 2015 
2015-01-04;http://www.zemanmilos.cz/cz/clanky/projev-prezidenta-republiky-pri-setkani-s-obcany-mesta-lanskroun-951648.htm;Projev prezidenta republiky při setkání s občany města Lanškroun; Vážený pane hejtmane, vážený pane starosto, vážení a mílí občané, já navážu na pana hejtmana, protože každý člověk má vzpomínky na město, které navštívil. Já jsem byl v Lanškrouně mnohokrát, ale na jednu návštěvu si vzpomínám zvlášť intenzivně. To už jsem byl penzista na Vysočině a přátelé mě zavedli, nebo spíše zavezli, na okraj Lanškrouna, kde stálo několik domů postavených z tehdejší vládní dotace asi tři sta milionů korun za účelem startovacích bytů, to znamená bytů pro mladé začínající rodiny, které potřebují mít střechu nad hlavou. Ptal jsem se starosty i zastupitelů na osud tohoto projektu a byl jsem ujištěn, že pokračuje, že těch domů přibylo, byly samozřejmě doplněny i rodinnými domky, a to mi udělalo radost, protože říkat vznešená slova typu, chceme prosperitu, chceme svobodu, a tak dál, no kdo by to nechtěl, ale vznešenými slovy se člověk nenají a vznešená slova mu nedají ani práci, ani střechu nad hlavou. A Tomáš Masaryk kdysi mluvil o drobné černé trpělivé práci, která není vidět, o které novináři nepíšou, to už nenapsal Masaryk, to říkám já, a která je přitom daleko užitečnější, než ony politické fráze, kterými jste někdy zaplavováni. Takže, chtěl bych Všem nám popřát, aby se dařilo. Vím, že nezaměstnanost je tady čtyři a půl procenta, což už je docela dobré číslo. Vím, že máte své nedostatky, například Lázek, který má vyvrácená vrata a kam se dostane každý obejda, takže ne všechno je v Lanškrounu v pořádku, aby bylo jasno. Ale to důležité je, že věci jdou správným směrem, že se můžeme radovat z toho, že každý z nás něco v životě dokázal nebo dokáže, že každý z nás buď zasadil strom, nebo postavil dům, nebo zplodil dítě, to je mimochodem velmi příjemná aktivita alespoň pro jednu část populace, ale věřím, že pro obě. A chtěl bych, aby místo oněch neustálých politických frází, které v parlamentě slyšíme každý den, pokud nám duševní zdraví dovolí dívat se na televizi, tady byla ta právě masarykovská černá poctivá práce, která opraví nebo postaví dům, zasadí strom, zplodí dítě.Přeji Vám v životě úspěch a děkuji za pozornost.  
2015-01-04;http://www.zemanmilos.cz/cz/clanky/projev-prezidenta-republiky-pri-tiskove-konferenci-k-ukonceni-navstevy-pardubickeho-kraje-308595.htm;Projev prezidenta republiky při tiskové konferenci k ukončení návštěvy Pardubického kraje; Ještě nikdy v životě jsem nejedl klíč, ale tentokrát ochutnám slavný pardubický perník. Velice děkuji, pane hejtmane. A pokud to byl konec Vašeho projevu, dovolte mi, abych na něj naprosto plynule navázal.Za prvé bych chtěl Vám osobně i Vašemu týmu poděkovat za skvělou organizaci mé návštěvy. Za druhé, ocenil jsem, že vedení Pardubického kraje prokázalo svoji schopnost v uplynulých letech tento kraj skutečně efektivně vést a to včetně Vaší osoby, včetně Vašich náměstků, radních. A ocenil jsem i opozici za to, že v Pardubickém kraji neobstruuje, nedělá ze sebe šašky a hledá rozumné alternativy pro projekty, které Pardubický kraj mohou posunout dopředu.Pokud jde o celkovou náplň mé návštěvy, tak jsem velmi rád, že zřejmě do konce svého funkčního období splním svůj slib, navštívím každé město nad pět tisíc obyvatel, aby občané, kteří o to mají zájem, se se mnou mohli setkat a položit své dotazy, případně vyjádřit své názory. I když si myslím, že pro příští, tedy čtvrtou, návštěvu Pardubického kraje nám ještě zbývají některá města, jako jsou Králíky, Litomyšl nebo Polička.Ze všech těchto setkání mám velmi dobrý dojem. Chtěl bych jenom doplnit, že setkání s poslanci a senátory mělo tentokrát velmi pracovní a velmi užitečný záběr, protože jsme probírali jednotlivé konkrétní návrhy zákonů a zjišťovali jsme, do jaké míry tyto návrhy vyhovují potřebám rozvoje regionů a měst. A jsem rád, že bez ohledu na stranickou příslušnost se podařilo dosáhnout toho, že všichni vystupovali jako regionální patrioti, že dávali přednost před úzce stranickým zájmem zájmu rozvoje Pardubického kraje.I když většina dotazů občanů směřovala na migrační krizi, ke které jsem vyjádřil jasné stanovisko, já sám jsem se ve svých úvodních vystoupeních zaměřil na jiný problém, a sice na zvyšování průměrných mezd v takzvaném podnikatelském sektoru. A jsem rád, že se vytváří nová pracovní místa, například onou zmíněnou společností INA tisíc nových pracovních míst. Protože to povede k tomu, že si zaměstnavatelé budou přetahovat pracovní síly. No, a když si je budou přetahovat, tak jim nezbývá nic jiného, než aby jim zvýšili platy, protože jinak jim ti pracovníci utečou.Kdyby zde byly silné odbory, jako například ve Švédsku, kde odborová organizovanost je sedmdesát tři procent, tak bych vyzýval i odbory k obdobným akcím, ale i když plně podporuji požadavek odborů na zvyšování životní úrovně, tak s lítostí konstatuji, že v České republice je odborová organizovanost pouze sedmnáct procent a byl bych opravdu rád, kdyby se v příštích letech poněkud zvýšila.Zcela závěrem bych chtěl upřímně přiznat, že jsem se dnes chlubil cizím peřím, protože když jsem poklepával na základní kámen oné již dvakrát zmíněné společnosti INA, tak mám milou povinnost poděkovat nejenom starostovi Svitav, ne jenom hejtmanovi Pardubického kraje, ale také premiéru Bohuslavu Sobotkovi, který se velmi významnou měrou zasloužil o to, že pozemky, kde bude tato továrna stát, byly vyňaty z územního nebo zemědělského půdního fondu, a přispěl i k legislativním změnám, které k tomuto cíli směřovaly. A jsem rád, že toto poděkování mohu vyslovit právě na živě přenášené tiskové konferenci, kde mě nikdo nemůže cenzurovat, pokud Česká televize náhodou nevypne svoje přenosové vozy.Děkuji Vám za Vaši pozornost.  
2015-01-03;http://www.zemanmilos.cz/cz/clanky/projev-prezidenta-republiky-pri-setkani-s-obcany-zamberku-903349.htm;Projev prezidenta republiky při setkání s občany Žamberku;"Vážený pane starosto, dámy a pánové,budu mluvit stručně, protože smyslem našeho setkání je diskuse a já bych velmi rád slyšel Vaše názory, protože moje názory už mě poněkud nudí, protože je od sebe sama slyším velmi často.Tak tedy minulý rok jsem při natáčení vánočního poselství upozorňoval na nebezpečí nezaměstnanosti. Tehdy bylo bez práce více než pět set tisíc lidí, takže tento problém byl aktuální. Mezi tím se díky bohu ekonomika rozjela a například tady u Vás je nezaměstnanost čtyři a půl procenta. Přibývají nová pracovní místa. Dokonce se během jediného roku jejich počet zdvojnásobil. Klesá počet nezaměstnaných a já se dokonce trochu provokativně obávám, že se zastaví na nějakém čísle, které bude obsahovat lidi, jež nechtějí pracovat. Těmto lidem se říká nepřizpůsobiví. Pro mě je nepřizpůsobivý člověk ten, kdo odmítne nabízenou práci. Jinými slovy, je třeba pomoci těm, kteří práci hledají, ale je třeba donutit k práci ty, kde třeba už celé generace ti lidé nepracují. A víte, že takoví lidé také jsou. Když tedy nezaměstnanost není velkým problémem, tedy život je takový, že hned přinese problémy další.Já bych chtěl mluvit jenom o dvou problémech a pak skončím a program budete tvořit Vy. Začnu problémem nás starobních důchodců. Vyčítali jsme Nečasově vládě, že valorizace starobních důchodů byla 45,-  Kč měsíčně. Nyní jsme dosáhli výrazného pokroku. Od 1. ledna má být valorizace 40,- Kč měsíčně. Takže na starobních důchodech ušetříme na každého důchodce jednu pětikorunu, což určitě velmi pomůže státnímu rozpočtu. No mluví se o nějakých chudinských dávkách, o tom, že se jednorázově dostane tisícovka. To je hezké, ale já si myslím, že důchodci by měli mít pravidelný a rostoucí příjem a neměli by být odkázaní pouze na tyto jednorázové dávky. Jak toho dosáhnout? Existuje zákon, který samozřejmě můžeme změnit, ale který zatím platí. A to je zákon, který říká, že starobní důchody se valorizují po inflaci, ale ta je teď prakticky nulová, a o jednu třetinu růstu průměrných mezd v národním hospodářství.A tím se dostáváme k jádru pudla. Pardubický kraj je na jedenáctém místě z hlediska průměrné mzdy, na jedenáctém místě. Nu a ptejme se, proč průměrná mzda neroste. V minulosti nerostla proto, že byla krize, že některé podniky byly dokonce ve ztrátě, propouštěly, nepřijímaly tedy nové zaměstnance a požadovat vyšší mzdy nebylo ekonomicky racionální. Dnes je Česká republika na prvním místě v Evropě z hlediska růstu ekonomiky, na druhém místě z hlediska nezaměstnanosti, za Německem, které je první. Máme polovinu zadlužení oproti průměru Evropské unie a tak si myslím, že se můžeme trochu rozšoupnout a můžeme si něco dovolit, ne tedy v zájmu alkoholického opojení, ale v zájmu zvýšení životní úrovně našich obyvatel. Jestliže firmy dosahují vysokých zisků, tak si myslím, že je poctivé, aby tyto firmy část svých zisků daly svým zaměstnancům. V zahraničí se tomu říká profit sharing neboli podíl na zisku, protože samozřejmě i ti zaměstnanci se výrazně podepsali, ne každý, ale většinou, na dobrém hospodářském výsledku svého podniku.Jak toho dosáhnout? Jsou dvě cesty. První by byla cesta, která by byla založena na tlaku odborů. Ale bohužel u nás je v odborech organizováno pouze 17% zaměstnanců, zatímco v takovém Švédsku je to 73%. Takže švédské odbory mají daleko větší vliv než odbory české. Ale druhá cesta je výborná a já to řeknu zejména ve Svitavách, i když i v Žamberku je něco velice podobného. Díky růstu ekonomiky přibývají volná pracovní místa. Tady v Žamberku jich má být až pět set, v těch Svitavách tisíc. A firmy najednou zjistily, že nemají zaměstnance. A tak je musí přetahovat jiným firmám, a aby je nepřetahovaly, tak ty jiné firmy musí začít konečně zvyšovat mzdy. Takže přejme si, a tím bych skončil, aby ekonomický růst nebyl růstem sám o sobě, abychom se jen nevytahovali čísly, ale aby naše životní úroveň, která upřímně řečeno není příliš vysoká, začala plynule růst a to v závislosti na tom, kdo co dokázal, ať už jako zaměstnanec, nebo jako manažer, technik, podnikatel, protože každý přispívá svým dílem k prosperitě podniku.A protože mám strašně rád Tomáše Baťu, tak bych svoje vystoupení skončil jedním z jeho hesel, které je velmi drsné a které často říkám při setkání s našimi politiky, s našimi ministry, poslanci nebo senátory, když si mi stěžují, jak jsou věci obtížné. Tomáš Baťa říkal: ""Neříkej, že to nejde, řekni, že to neumíš.""Děkuji Vám za Vaši pozornost. "
2015-01-02;http://www.zemanmilos.cz/cz/clanky/projev-prezidenta-republiky-pri-setkani-s-krajskými-zastupiteli-pardubickeho-kraje-143494.htm;Projev prezidenta republiky při setkání s krajskými zastupiteli Pardubického kraje;" Vážený pane hejtmane, dámy a pánové, protože je návštěva Pardubického kraje velmi pravděpodobně poslední před krajskými volbami, dovolte mi, abych úvodem poděkoval za práci, kterou vykonalo vedení kraje v uplynulém období. Já jsem původní profesí ekonom, nikoli pouze prognostik, a tak jsem sledoval ekonomické výsledky kraje. Jsem rád, že kraj hospodaří s rozpočtovým přebytkem, ale ještě raději jsem, že rostou výdaje na investiční výstavbu, protože právě tyto výdaje, jak víte, zajišťují dlouhodobou budoucnost kraje. Pokud jde o tu investici ve Svitavách, o které se zmínil pan hejtman a která má přinést až tisíc pracovních míst, tak jsem si všiml, že dosavadní podnikatelé ve Svitavách si stěžují na to, že jim tato investice odláká pracovníky, a já jsem se zaradoval, protože jediný způsob, jak přimět podnikatele, aby zvyšovali mzdy, je právě to, že budou mít konkurenci u toho podniku, který bude nabízet mzdy vyšší. Chtěl bych ale poděkovat i opozici, protože opozice je ostruha zaťatá do boku koně, která nutí vládní koalici ke zvýšení výkonu. Ovšem pouze tehdy, je-li to opozice, která předkládá vlastní pozitivní alternativy, případně argumentačně kritizuje návrhy té vládnoucí koalice. Zatímco opozice, která je jalová, se vyžívá v obstrukcích a v tom, že se někdy ptám, za co poslanci berou své platy, když počet přestávek v jednáních Poslanecké sněmovny je už pomalu vyšší než počet hodin, které poslanci věnují svému jednání. A právě tady vidím rozdíl mezi krajským zastupitelstvím na jedné straně a parlamentem, zejména pak Poslaneckou sněmovnou, na straně druhé. Myslím si, že krajská zastupitelstva jsou daleko věcnější, že většinou absentují nebo nepřevládají osobní útoky a že jde o argumentovanou diskuzi srovnávající různé alternativy směřující k témuž cíli. Tolik úvodem. Samozřejmě jsem si prostudoval dostupná data o Pardubickém kraji. Samozřejmě, že vím, že stále jste na jedenáctém místě, pokud jde o průměrnou mzdu, což není dobře. A právě proto jsem zmiňoval Svitavský příklad jako jeden z nástrojů, jak ty mzdy v podnikatelském sektoru zvyšovat. Že rostou mzdy ve veřejném sektoru, mě naplňuje rozpornými pocity. Samozřejmě vítám zvýšení mezd policistů, hasičů, zdravotníků, učitelů nebo vojáků. A máme už pomalu sto tisíc státních úředníků a tento počet neustále bobtná, a nejsem si tak zcela jist, zda zvyšováním mezd této profesní kategorie je úplně v pořádku. Další problém, který zde vidím, a tím bych pomalu končil, je to, že Pardubický kraj má určité manko v bytové výstavbě a pan hejtman to jistě ví. Ten pokles v bytové výstavbě by samozřejmě, za jinak stejných okolností, vedl k odlivu obyvatel. To nikdy není dobře, zejména, kdyby šlo především o mladé produktivní síly. A já zakončím svoje vystoupení vzpomínkou pořád ještě důchodce na město Lanškroun, kde mě ukázali tři domy postavené jako startovací byty z tehdejší dotace vlády, a v těch bytech žili, a doufám, že dosud žijí, mladé rodiny. Ty malometrážní byty samozřejmě nejsou žádný luxus, proto se jim říkalo startovací byty, ale mít střechu nad hlavou a mít slušné, nikoli luxusní, bydlení bylo něčím, co mě naplnilo hrdostí, protože jsem si říkal: „Chlape, alespoň něco za tebou konkrétního zůstalo."" A pro nás všechny platí a platí to na konci funkčního období tohoto zastupitelstva, aby každý z Vás měl čisté svědomí, dokázal se za sebe ohlédnout a říkat: „Tak tohle za mnou zůstalo."" Ať je to opravená silnice, postavený dům, škola, domov důchodců.A čím jiným bych skončil, milý pane hejtmane, než konstatováním, že Pardubický kraj má pouze jeden jediný hospic, a to v Chrudimi, což je sice hezké, ale na ten velký a krásný kraj by se hodily minimálně dva hospice, a to nemluvím o mobilních hospicích. Protože všichni jednou umřeme a nikdy nemáme jistotu, že nás naše rodiny neopustí a že nás neodloží do LDNky jako nepotřebnou a vyřazenou ledničku. A hospice jsou právě od toho, aby tam byl někdo, kdo nás pohladí, setře pot z čela, usměje se na nás, vezme Vás za ruku a podá Vám léky tišící bolest. Takže, pane hejtmane, až přijedu příští rok, tak kdybych mohl poklepat na základní kámen druhého hospice v Pardubickém kraji, tak bych to považoval za další důkaz toho, že vedení Pardubického kraje pracuje dobře. Děkuji Vám za Vaši pozornost.  "
2015-01-28;http://www.zemanmilos.cz/cz/clanky/projev-prezidenta-republiky-pri-prisaze-vojaku-armady-ceske-republiky-847331.htm;Projev prezidenta republiky při přísaze vojáků Armády České republiky;Vážení ústavní činitelé, vojačky a vojáci,  před rokem jsem zde mluvil o tradici naší armády, o tradici legií, o tradici veteránů z druhé světové války i o nově se rýsující tradici vojáků našich zahraničních misích. To všechno je pravda, ale projevy se nemají opakovat a mezi tím jsme v nové situaci, která před naši armádu staví nové úkoly.  Víte, že mluvím o migrační vlně, které se nám dosud a pouze dosud vyhýbá, ale která již významným způsobem zasáhla naše sousední země. Oceňuji to, že naše armáda je na toto nové nebezpečí připravena. Oceňuji cvičení, které nedávno proběhlo ve spolupráci s policií na jižní Moravě a oceňuji i nabídku, kterou česká vláda učinila jak Maďarsku, tak v poslední době i Slovinsku, vysláním vojáků a policistů na podporu střežení jejich hranice.   Uvítal bych, kdyby se česká armáda podílela i na dalším střežení hranic Evropské unie, které jsou až dosud trestuhodně nedostatečně zabezpečeny právě proti přílivu nelegálních migrantů, kteří nerespektují mezinárodní dohody, nežádají o azyl v první bezpečné zemi, jak ukládá Dublinská úmluva, ale překračují několikeré hranice a tím se dopouštějí trestného činu ilegální migrace.  Přeji proto vojákům, aby si uvědomili, že základní povinnosti armády každé země je střežit hranice své vlasti. Přeji jim, aby jim při tomto úkolu nechyběla ani odvaha, ani rozhodnost.  Děkuji Vám za pozornost        Miloš Zeman, prezident republiky, Praha - Hradčanské náměstí, 28. října 2015
2015-01-28;http://www.zemanmilos.cz/cz/clanky/projev-prezidenta-republiky-pri-jmenovani-nových-generalu-584863.htm;Projev prezidenta republiky při jmenování nových generálů; Vážení ústavní činitelé, vážení páni generálové, bývá neblahou tradicí, že blahopřání k Vašemu jmenování či povýšení do vyšší hodnosti je poněkud konvenční, a rád bych tuto tradici narušil.Chtěl bych Vám nabídnout k přemýšlení věc, která úzce souvisí s Vaší prací. Ať sloužíte v armádě, ať sloužíte ve zpravodajských službách, v hasičském sboru, v policii, případně v rámci integrovaného záchranného systému. Položme si velmi složitou otázku, zda migrační krize, kterou Evropa v současné době zažívá, není, řečeno vojenskou, tedy Vaší terminologií, organizovanou invazí. Je to hypotéza, nad kterou bychom minimálně měli přemýšlet a kterou potvrzuje například fakt, že uprchlíci zdaleka nepřicházejí jenom ze zemí, kde se bojuje, ale ze zemí, kde žádná válka není. Jednak z tak blízkých islámských zemí, jako je Kosovo nebo Albánie, a jednak z tak vzdálených zemí, jako je například Bangladéš.Druhým argumentem pro tuto hypotézu je fakt, že existuje síť minimálně několika tisíc, možná dokonce desítek tisíc, organizovaných převaděčů těchto uprchlíků. A to by jen velmi stěží vyvolala spontánní neorganizovaná akce. Prosím, abyste tedy ve své další práci nad touto hypotézou přemýšleli. Přál bych si, aby nebyla pravdivá, protože kdyby byla pravdivá a kdyby migrační vlna vzrůstala v následujících letech, pak by to mohlo znamenat rozvrat ekonomických sociálních a politických struktur naší Evropy. Děkuji Vám za Vaši pozornost.  
2015-01-28;http://www.zemanmilos.cz/cz/clanky/projev-prezidenta-republiky-behem-slavnostniho-ceremonialu-udeleni-statniho-vyznamenani-ceske-republiky-ve-vladislavskem-sale--748469.htm;Projev prezidenta republiky během slavnostního ceremoniálu udělení státního vyznamenání České republiky ve Vladislavském sále ;"  Vážený pane prezidente Klausi, vážená paní Havlová, vážení ústavní činitelé, excelence, dámy a pánové,   říká se, že v každé kapce vody je skryt celý oceán. A stejně tak v každém lidském příběhu dnes vyznamenaných osobností je kus české historie. Vždy jsem se snažil, abych svůj projev k 28. říjnu spojil právě s životním příběhem těchto vyznamenaných.   K situaci v České republice se vyjádřím za dva měsíce ve vánočním poselství, ale dnes pokládám za svoji milou povinnost mluvit o osudech lidí, kteří za několik okamžiků státní vyznamenání získají.   Činím tak nejenom proto, že pokládám za svoji povinnost skládat účty a uvést důvody k vyznamenání jednotlivých osobností, ale především proto, že zastávám koncept živých dějin. Dějin, které nejsou interpretovány pouze jako jakýsi anonymní pohyb abstraktních idejí, ale jako žitá a žijící historie.  Dovolte mi, abych z tohoto hlediska rozdělil vyznamenané na dvě základní skupiny. První skupinou bude příběh o statečnosti a druhou skupinou bude příběh o práci.   Pokud jde o příběh o statečnosti, pokládám za velkou čest, že mohu udělit nejvyšší české vyznamenání vojenské třídy dvacetiletému letci, který zahynul koncem října 1940 v bitvě o Británii a měl na svém kontě sedmnáct úspěšných sestřelů. Zde platí nikoli coubertinovské, že je třeba se války účastnit, ale také, že pokud možno je třeba válku vyhrávat. A vzpomínám na slova Winstona Churchilla, který řekl: „Ještě nikdy v historii tak málo lidí, a tím myslel letce, nedokázalo tak mnoho.""   Příklad dalšího statečného je člověk, který v Itálii zachránil stovky židovských rodin.  Dalším statečným je šestnáctiletý chlapec. Zachránil svoji spolužačku před útokem šílené ženy. Často se setkáváme s názorem, že mladá generace je kritizována tou starší generací jako generace zkažená. Starší generace si neuvědomuje, že je to právě ona, která má v rodině implantovat mladší generaci hodnoty jako je odvaha, statečnost, pracovitost a vlastenectví. Chtěl bych poděkovat rodičům Petra Vejvody za to, jak svého syna vychovali, i když vím, že to jejich bolest nezmírní. Nedávno jsme s hejtmany na Žďársku vysadili na jeho počest dubovou alej. Duby rostou pomalu a dožívají se stovek let a věřím, že tak dlouho bude trvat i vzpomínka na tohoto statečného chlapce.  Poslední, koho bych chtěl zmínit, je člověk, který na rozdíl od předchozího hrdiny prošel dlouhou životní poutí. Byl bojovníkem ve španělské občanské válce, sloužil jako lékař v čínské armádě, kde bojoval proti japonské agresi. Koncem čtyřicátých let, tak jako mnoho jiných, podlehl komunistické ideologii. Ale každá chyba se dá napravit a František Kriegel ji napravil měrou vrchovatou.   Často se vracíme k roku 1968 a hledáme jeho vysvětlení. Někdy se tvrdí, že to byl boj dvou komunistických frakcí, ale proti této tezi stojí skutečnost, že takzvaný obrodný nebo reformní proces podporovala drtivá většina naší společnosti. A pak přišel onen zlomový okamžik a tímto okamžikem nebyla okupace. Tímto okamžikem bylo moskevské jednání. A i když vím, že budu opět obviněn z toho, že deheroizuji české dějiny, chtěl bych Vám říci, že právě při podpisu Moskevských protokolů podle mého názoru selhaly české politické elity. S onou jedinou výjimkou, jíž dnes uděluji Řád Tomáše Garrigua Masaryka.   Víte, opět budu citovat Churchilla, který po Mnichovské dohodě řekl: „Velká Británie si mohla vybrat mezi ztrátou cti a válkou. Ztratila čest a bude mít válku.""  V Moskvě si naši tehdejší představitelé mohli rovněž vybrat mezi dvěma věcmi, ztrátou cti a ztrátou funkcí. Ztratili čest a během několika měsíců ztratili i ty funkce. A právě proto se skláním před památkou Františka Kriegela, který jako jeden ze čtyř, slovy čtyř poslanců tehdejšího Federálního shromáždění, hlasoval proti okupaci, protože neztratil svoji čest. A nelze se divit normalizační nostalgii, když zradily elity a nebyl nikdo, kdo by společnost vedl.   Tím končím část věnovanou památce statečných. A nyní mi dovolte, abych přešel k podstatně širší skupině, kterou označuji jako lidi práce.     Rozdělil bych ji do několika podskupin. Tou první jsou čeští podnikatelé. Dlouho jsme slyšeli, že nebudou schopni vzdorovat zahraničnímu tlaku, že zde vlastně žádná generace baťovských podnikatelů nebude, protože zde byla pouze generace Kožených a Bakalů, a nakonec se ukázalo, že baťovská generace se dokázala přes veškeré potíže prosadit. A čtyři úspěšní čeští podnikatelé, které dnes vyznamenávám, neměli život lehký, protože svůj podnik museli pozdvihnout ze dna, věnovat mu veškerou svoji sílu a energii a podařilo se jim obstát i v mezinárodní konkurenci. Říkám to proto, protože některé obory našeho průmyslu byly zdánlivě odsouzeny k úpadku, jako byl textil nebo sklářství. A dva ze čtyř vyznamenaných podnikatelů pocházejí právě z těchto oborů, jejichž záchrana byla jistě obtížnější než v oborech jiných.  Další čtyřčlenná skupina lidí práce jsou bývalí politici. Chtěl bych říci, že i politici umějí makat. Ale jenom někteří. A jako příklad bych uvedl svého dlouholetého přítele Pavla Dostála, který vedle bývalých ministrů zemědělství, dopravy nebo financí, získává státní vyznamenání. To byl člověk, který, jako každý ministr, měl nedostatek peněz, a ostatně, který ministr má dostatek peněz. Ale on žil se svým resortem kultury do té míry, že místo toho, aby sliboval štědré dotace, se ovinul svoji pověstnou šálou, navštěvoval divadelní a koncertní představení, muzea a galerie a lidé z oblasti kultury ho brali jako svého ministra. Přeji všem ministrům, ať už současné nebo budoucí vlády, aby dokázali souznít se svým resortem v té míře jako Pavel Dostál.  Kvůli nedostatku času mně dovolte, abych se o ostatních vyznamenaných zmínil jenom v několika málo případech. Máme zde dva vynikající sportovce, kteří dostávají vyznamenání za to, že skvěle reprezentovali svoji vlast. Předseda olympijského výboru pan Kejval mi nedávno řekl, že sedmdesát procent prestiže České republiky způsobují právě čeští sportovci. Nechci polemizovat s tímto názorem a s jeho kvantifikací, ale že k této prestiži přispívají enormně, je nesporné, a je mi proto ctí, že je dnes mohu odměnit.  Stejně tak jsou ve výběru vyznamenaných zastoupeny i další profese. Je zde řada lidí z oblasti umění. Jsem rád, že mezi nimi je i zpěvák, který překonal těžkou nemoc a silou vůle se opět vrátil na koncertní pódium. Jsou zde lékaři, z nichž jeden rovněž nesmírně přispěl prestiži České republiky tím, že vrací lidem tvář. A jsou zde samozřejmě i právníci, ekonomové a, budete se divit, i dva novináři. Dva novináři, kterých si nesmírně vážím pro jejich objektivitu a pro jejich profesionalitu.   Jsou zde lidé, kteří si zaslouží pozornost pro dílo, které vykonali, i když toto dílo se setkává často s kritikou. Uvedu jediný příklad. Když jsem se rozhodl vyznamenat zakladatele babyboxů, dostal jsem dopis od několika pediatrů, kteří protestovali proti udělení tohoto vyznamenání. Tak jsem si ten dopis pořádně přečetl. Čekal jsem, že tam budou protesty proti nízké technické kvalitě babyboxů a nakonec se ukázalo, že substance tohoto protestu spočívala v tom, že babyboxy vůbec nepotřebujeme, protože úplně stačí dosavadní formy anonymní adopce. Rozhodl jsem se námitky pediatrů odmítnout a vyznamenání udělit, protože se řídím zásadou, tuším, že poprvé se objevila v Talmudu: „Kdo zachránil jednoho člověka, zachránil celé lidstvo."" A pokud by jedno jediné dítě bez babyboxů skončilo v popelnici, je práce zakladatele babyboxů hodna úcty.   Stejně tak je hodna úcty práce iniciátora tak zvaného hospicového hnutí, protože my ve svém zaujetí pro produktivní fázi života zapomínáme, že i umírání má být důstojné. A víte, že kudy chodím a jezdím, tudy podporuji zakládání, ať už kamenných nebo mobilních, hospiců.  Na závěr jsem si nechal dvě poznámky. Někdy pochybujeme o významu základního výzkumu. Jedním z vyznamenaných je člověk, který v této zemi založil elektronovou mikroskopii, a málokdo z nás ví, že Česká republika je největším producentem elektronových mikroskopů na světě. Je to krásný příklad člověka, který dokázal spojit základní a aplikovaný výzkum s jeho průmyslovým využitím.  A poznámka závěrečná se bude týkat dvou lidí, kteří se dostali do určitého sporu se zelenými aktivisty. Úmyslně říkám zelenými, nikoli ekologickými, aktivisty, protože ekologové alespoň vědí, co je to biomasa. Nicméně, jeden z nich je náš slovenský přítel, autor významných vodních děl, jako je například přehrada Gabčíkovo, o níž zelení aktivisté tvrdili, že až bude dokončena, bude tam hnít voda a zmizí vodní ptactvo. Voda je čistá a počet vodního ptactva se zdvojnásobil.  A druhý je bývalý ředitel šumavského národního parku, který spolu se svým předchůdcem Janem Stráským zastavil kůrovcovou kalamitu vyvolanou právě zelenými fanatiky.  A nyní poznámka poslední. Jeden z vyznamenaných je někdy považován za klauna. I když jeho divadlo potěšilo desetitisíce, možná statisíce, lidí a dalo jim úsměv a radost ze života. Ano je to klaun. A pokud to říkáte pohrdlivým tónem, to jest, je to „jenom"" klaun, vzpomeňte si na Jana Wericha, který říkal: „Klaunů, jó klaunů máme málo, ale šašků máme hodně."" A dovolte mi, abych tímto citátem nejmoudřejšího z českých klaunů, Jana Wericha, uzavřel svoje dnešní vystoupení.   Děkuji Vám za Vaši pozornost.Miloš Zeman, prezident České republiky, Pražský hrad, 28. října 2015  "
2015-01-21;http://www.zemanmilos.cz/cz/clanky/projev-prezidenta-republiky-na-tiskove-konferenci-pri-statni-navsteve-prezidenta-statu-izrael-904593.htm;Projev prezidenta republiky na tiskové konferenci při státní návštěvě prezidenta Státu Izrael;" Vážený pane prezidente, dámy a pánové, jsem nesmírně rád, že mohu uvítat na Pražském hradě prezidenta země, k níž chovám mimořádné sympatie, třebaže politik by se měl vyhýbat sympatiím a měl by se řídit heslem lorda Palmerstona, které zní: „Británie nemá přátele, má pouze zájmy."" Ale já vycházím naopak z toho, že je dobré mít přátele, a to přátele, s nimiž nás spojuje jak společná historie, tak ale i přítomnost. Odlišil bych dvě roviny naší spolupráce. Ta první je bilaterální a týká se nejenom spolupráce v ekonomické oblasti, ale i v oblasti kulturní, v oblasti cestovního ruchu a v řadě dalších oblastí. Jsem rád, že jsme se shodli na názoru, že vývoj naší ekonomické výměny není příliš uspokojující a že by bylo dobré tuto výměnu urychlit, a to zejména v investiční oblasti. Vážím si proto toho, že pan prezident s sebou přivedl velmi početnou podnikatelskou delegaci, s níž se zítra setkáme na business fóru. Shodli jsme se také s panem prezidentem v tom, že vzhledem k tomu, že je Izrael technologická velmoc, měla by se tato spolupráce odehrávat především na úrovni vyspělých technologií, nikoli technologií zastaralých. Česká republika zde může nabídnout velmi dobré výsledky, například v oblasti nanotechnologií, biotechnologií i v oblastech dalších. Vážím si izraelských investic v České republice, například investic farmaceutických firem, ale samozřejmě bych si přál, aby rozsah izraelských investic byl vetší, a totéž platí i o českých investicích v Izraeli. Pokud jde o výměnu turistů, vím, že v minulém roce navštívilo Českou republiku osmdesát tisíc turistů, myslím si, že i toto číslo by se dalo zvýšit. Když jsem byl minule v Izraeli, navrhoval jsem našim izraelským přátelům, aby se zajímali i o investice do lázeňství, protože Česká republika je pověstná svým skvělým a nepřekonatelným lázeňstvím. Tolik velmi stručně k první, tedy bilaterální, rovině.Pokud jde o rovinu multilaterální, obě země jsou, byť v různé míře, vystaveny tlaku fundamentalistů, chcete-li extrémistů. Izrael bezprostředně, a proto jsem například uvítal vyslání naší pozorovací mise na Golanské výšiny nebo další české mise na Sinaj. Domnívám se, že by bylo rozumné, aby se Česká republika podílela i na misi UNIFIL v Libanonu. A pokud jde o náš stát, tak doplácíme na důsledky extrémizmu v podobě občanských válek velkou migrační vlnou. V případě České republiky zatím spíše potencionální, ale v případě sousedních států už zatraceně aktuální. A byli bychom samozřejmě rádi, kdybychom našli v rámci Evropské unie schopnost se s touto migrační vlnou efektivně vyrovnat, což se bohužel nedaří. Závěrem bych chtěl vyjádřit svoji plnou osobní podporu Státu Izrael. Podpora, která, jak víte, trvá již od doby, kdy jsem vykonával funkci českého ministerského předsedy, pokračovala, pane prezidente, v době, kdy jsem vykonával funkci penzisty deset let, i to je funkce. A samozřejmě, že bude pokračovat po celou dobu, co budu vykonávat funkci prezidenta. Děkuji Vám za Vaši pozornost.  "
2015-01-16;http://www.zemanmilos.cz/cz/clanky/projev-prezidenta-republiky-pri-tiskove-konferenci-na-zaver-navstevy-zlinskeho-kraje-237169.htm;Projev prezidenta republiky při tiskové konferenci na závěr návštěvy Zlínského kraje;Vážený pane hejtmane, dámy a pánové,  dovolte, abych navázal na slova pana hejtmana a především jemu a jeho týmu poděkoval za skvělou organizaci této návštěvy.  Návštěva měla standartní strukturu. Setkání s osobnostmi kraje, s poslanci, senátory, podnikateli, členy krajského a místních zastupitelstev a všechna tato setkání jsou nesporně velmi důležitá, ale chtěl bych stejně, jako pan hejtman, podtrhnout dva typy setkání. Jednak se zaměstnanci a jednak s občany.   Řekl jsem, že nemám rád politiky, kteří přijedou do podniku a jednají pouze s vedením firmy a nesetkají se se zaměstnanci. Stejně tak nemám rád politiky, kteří přijedou do města, setkají se, což je v pořádku, s vedení města, ale už nemají buď tu odvahu nebo čas, přijít na náměstí mezi lidi. Možná, že se bojí, že by tam nikdo nebyl, ale mohu je uklidnit, jsem velmi rád, že počet občanů, kteří přišli na setkání, byl z hlediska velikosti jednotlivých navštívených měst zhruba dvojnásobný ve srovnání s minulým rokem. Ve Slavičíně dokonce mluvili o tom, že tam bylo nejvíce lidí od listopadu 1989, čímž nechci říci, že se připravuje další revoluce.  A druhá poznámka se týká tématiky těchto setkání. Byl jsem poměrně nedávno v Moravskoslezském kraji a tam tématika migrace a migračních kvót ještě nebyla tak frekventovaná, jako byla tady ve Zlínském kraji. Svědčí to o tom, že občané nemají strach, ale mají obavy, což je něco zcela jiného, než strach z migrační vlny, kterou už teď zažívá Maďarsko, Rakousko, Německo, nemluvě o dalších zemí více na jih od nás. A je naivní se domnívat, že nám se migrační vlna vyhne, zejména v případě, když by byly uzavřeny rakousko-německé hranice.   Zastával jsem názor, že podle Schengenských a Dublinských dohod má migrant požádat o azyl v první bezpečné zemi, což nutně nemusí být členská země Evropské unie a pokud tak neučiní a pokračuje dál, pak se dopouští trestného činu nelegálního překročení hranic. A v případě, kdyby Německo vracelo takzvané ekonomické migranty, tak je bude vracet právě k nám a podle platných zákonů v detenčních zařízeních mohou být držení až pět set osmdesát dnů a jsou-li vraceni do země svého původu, tak to často bývá letecky s doprovodem čtyř policistů na jedno letadlo a to není věc, která by byla příliš levná. Proto zastávám názor, který už jsem mnohokrát opakoval a sice, že nejjednodušší řešení je, aby policie spolu s armádou střežili naše hranice a tyto migranty vracely v okamžiku, kdy se hranice pokusí překročit. Mluvím teď samozřejmě o určitém typu migrantů, tedy migrantů s islámských zemí, jejichž kultura je podle mého názoru neslučitelná s evropskou kulturou.   Druhá a poslední poznámka, kterou bych chtěl říci je, že jsem v prvních dvou letech svého prezidentství, tedy v době ekonomické recese či krize, nevznášel požadavek na zvýšení nebo výrazné zvýšení reálných mezd. Dnes tak činím a to nikoli pouze ve Zlínském kraji, kde je opravdu průměrná mzda druhá nejnižší v republice po kraji Karlovarském, ale celostátně a plně podporuji požadavky odborů, aby mzdy v takzvaném podnikatelském sektoru rostly přinejmenším stejným tempem, jako mzdy v sektoru veřejném.   My jsme v Evropě tak trochu anomálie, protože úroveň mezd ve veřejném a podnikatelském sektoru je přibližně stejná. Všude jinde je v podnikatelském sektoru vyšší. Prostě proto, že tam nesete větší míru rizika. A jsem přesvědčen, že podniky, které mají vysokou rentabilitu, tady vysokou míru zisku, by se měly podělit o tento zisk se svými zaměstnanci, protože jsou to právě zaměstnanci, Baťa říkával spolupracovníci, kteří se o tento zisk rovněž přičinili.   To je asi tak úvodem vše. Děkuji Vám za Vaši pozornost a se zájmem očekávám Vaše hluboce promyšlené otázky.     Miloš Zeman, prezident republiky, Holešov, 16. října 2015 
2015-01-16;http://www.zemanmilos.cz/cz/clanky/projev-prezidenta-republiky-pri-setkani-s-obcany-mesta-holesov-424164.htm;Projev prezidenta republiky při setkání s občany města Holešov; Vážený pane hejtmane, vážený pane starosto, dámy a pánové, umínil jsem si, že objedu během své prezidentské funkce celou republiku tak, aby každý občan, který si to bude přát, se se mnou mohl setkat, mohl se mnou diskutovat, a ne jenom poslouchat dlouhé a nudné projevy. A právě proto jsem ve Zlínském kraji už potřetí, a doufám, že ještě jedno kolečko stihnu. Nemám rád politiky, kteří přijedou například do fabriky, setkají se s vedením podniku a nemluví se zaměstnanci. Nemám rád politiky, kteří přijedou a setkají se s vedením města a nesetkají se s občany, protože si myslím, že je to chyba, ať už proto, že se občanů bojí nebo na ně nemají čas. Tak proto jsem tady a považuji při vší úctě s řadou jiných setkání toto setkání za nejdůležitější. Chtěl bych Holešovu poděkovat za to, že dokázal opravit asi za tři sta milionů krásný zámek, kde budeme mít s panem hejtmanem za hodinu tiskovou konferenci. A myslím si, že město, které nepečuje o svoje kulturní památky, zapomíná na svoji minulost. Chtěl bych vyslovit určité rozpaky nad tempem zaplňování holešovské průmyslové zóny, což by měla být budoucnost tohoto města. Navštívil jsem mnoho průmyslových zón, ale musím říci, že investorů tady zatím příliš mnoho není. No a proto nabízím svoji pomoc. Navštívil jsem řadu zemí, beru s sebou vždy konkrétní podnikatele, abych jim trochu pomohl při rozšiřování jejich exportních možností, ale také s představiteli těchto zemí a jejich soukromých i státních společností jednám o tom, do jaké míry bude možné investovat v České republice. A myslím si, že už se to v několika konkrétních případech podařilo. Mimochodem, pokud je tady slávista, tak vězte, že jedna z čínských investic směřovala do nákupu fotbalového klubu Slavia, a teď už nakupují posily, aby se Slavia dostala z toho ne příliš úctyhodného místa v tabulce. Ale to je spíš třešnička na dortu. A konečně poslední věc, kterou bych chtěl říci v souvislosti s Holešovem, je to, že jsem si v novinách přečetl některé spory o řešení romské otázky a přečetl jsem si také to, že Rada Evropy, respektive jedna z jejích komisí, vyjádřila nesouhlas s používáním termínu nepřizpůsobivý. Já naopak s tímto termínem souhlasím a domnívám se, že nepřizpůsobivý je ten, kdo odmítne nabízenou práci bez vážných, například zdravotních, důvodů. A je úplně jedno, z jakého je etnika. A myslím si, že tam, kde lidé odmítají nabízenou práci, by bylo naopak dobré snížit jim sociální dávky. Nejsem takový humanista, abych podporoval zvyšování sociálních dávek pro lidi, kteří třeba i celý život nepracují. To co podporuji, je zvyšování minimální mzdy, právě proto, aby se rozevřely nůžky mezi těmi, kteří chtějí a mohou pracovat a těmi, kteří pracovat nechtějí. Takže děkuji Vám za Vaši pozornost a těším se na diskusi s Vámi. Tam ten mladý muž, který držel před chvíli nad hlavou červené trenýrky, má opravdu slušivé spodní prádlo a zřejmě sem přišel naostro.  
2015-01-15;http://www.zemanmilos.cz/cz/clanky/projev-prezidenta-republiky-pri-setkani-s-obcany-mesta-slavicin-804131.htm;Projev prezidenta republiky při setkání s občany města Slavičín; Vážený pane hejtmane, vážený pane starosto, kterému blahopřeji ke zvolení do třetího funkčního období, protože, jak už jsem mu říkal, první období je na základě slibů, když je nesplníte, nejste zvolen podruhé, když je splníte, jste zvolen podruhé, a Vy jste byl zvolen dokonce už potřetí. Žijeme v demokratické společnosti, volby jsou svobodné a tajné, takže Vám mohu blahopřát zcela upřímně. Nejste jako korejský diktátor, který volby vyhrává se sto tři procenty odevzdaných hlasů.Protože program našeho setkání určujete Vy svými otázkami a svými názory, nechci pronášet žádnou dlouhou přednášku. Samozřejmě ve Slavičíně bych mohl začít jeho historií, mohl bych vzpomenout leteckou bitvu v létě 1944. Vím, že tady máte mimo jiné i památník obětí tehdy zahynuvším americkým pilotům. Mohl bych vzpomenout i řadu dalších pozoruhodností, o kterých jsem referoval na zastupitelstvu, a přiznávám se, že v poslední době je Slavičín spojen s jednou jedinou událostí, a to je výbuch ve Vrběticích. Já nerad dávám sliby, které nemohu splnit, protože prezident má jenom omezené pravomoci, ale slíbil jsem starostům postižených obcí, že intervencí u příslušných ministrů se pokusím dosáhnout minimálně toho, aby jim byla vyplacena zasloužená náhrada. Chtěl bych všem, kdo tuto katastrofu prožívali, poděkovat za toleranci a pochopení. To, že nikdo z Vás nehysterčil, a že jste se zachovali nikoli jako lid obecný, pane starosto, ale jako plnoprávní, svobodní občané. A teď už je čas na Vaše otázky. A já vždy na závěr říkám jedinou moudrou větu, že nejsou hloupé otázky, že jsou jenom hloupé odpovědi. Děkuji Vám za pozornost.  
2015-01-15;http://www.zemanmilos.cz/cz/clanky/projev-prezidenta-republiky-pri-setkani-s-obcany-roznova-pod-radhostem-838327.htm;Projev prezidenta republiky při setkání s občany Rožnova pod Radhoštěm;"Toto slovo patří především lidem, kteří na toto náměstí přišli. Já bych jim chtěl za to poděkovat a chtěl bych jim říci, že budu mluvit velice stručně, protože program našeho setkání budete určovat vy svými názory a svými otázkami. A tak to má být, žádné dlouhé projevy. Nicméně měl bych tři drobné úvodní poznámky.  Navážu na pana hejtmana a vzpomínám si na obdobnou větu, ne tak zdvořilou, o Evropské unii, v níž se skloubí rumunská čistotnost, polská skromnost, německý smysl pro humor a britská kuchyně, ale to je daleko horší kombinace než ta, kterou uváděl pan hejtman. To je tedy poznámka číslo jedna.  Poznámka číslo dvě. Znal jsem politika, nebo spíše politiky, který se postavil na pódium a hřímal ve prospěch Vás, cituji, „obyčejných občanů"" a já jsem mu říkal, neexistuje obyčejný občan, protože všichni jsme neobyčejní. Za každým z nás zůstalo nějaké dílo, a když jste mladí, tak za vámi teprve to dílo zůstane. Někdy je to zasazený strom, někdy postavený dům, někdy zplozené dítě, což je pro mužskou část populace potěšení a pro ženskou část námaha a práce, ale v každém případě papaláš, který oslovuje své posluchače, vy „obyčejní občané"", dokazuje, že sám není normální, protože lidé jsou normální a lidé jsou nenormální, nikoli obyčejní a neobyčejní.  A poznámka číslo tři. Myslím si, že si budeme povídat o všem, co zajímá Vás, ne co zajímá mě. Já jsem tady od toho, abych naslouchal, vnímal a přenášel Vaše podněty, ať už na půdu vlády, parlamentu, nebo dalších institucí. Jsem taková informační houba, která nasává a která o vašich podnětech přemýšlí. Ale všiml jsem si tady ve Zlínském kraji, že se objevily dotazy, které předtím v jiných krajích nebyly. A to byly dotazy na migrační vlnu. A já bych Vám na závěr svého úvodního slova chtěl říci, pokud ho neznáte, svůj názor.  Nedělejte si iluze, že u nás zatím migranti téměř nejsou. Podívejte se za hranice, podívejte se do Maďarska, Rakouska, Německa a počítejte s tím, že dříve nebo později tato migrační vlna přijde i k nám. A jsou dvě varianty. Varianty těch, kteří si říkají sluníčkáři a kteří říkají, otevřeme těmto migrantům náruč. Zní to krásně, hezky, ale podívejte se do Anglie, do Francie, do Německa. Všude, kam přišli islámští přistěhovalci, vytvořili uzavřená ghetta, nedokázali se asimilovat a vytvořili celou řadu sociálních konfliktů.  Můj názor je velmi prostý a vychází z platných mezinárodních dohod, podle nichž uprchlík má požádat o azyl v první bezpečné zemi, do které vstoupí a tou určitě není Česká republika. Každý uprchlík z tohoto hlediska porušuje mezinárodní právo a dopouští se trestného činu a jako suverénní stát máme právo poslat armádu a policii na hranice a zabránit tomu, aby se tito lidé, což jsou z 90% mladí muži, v jedné kapse iPhone v druhé kapse eura nebo dolary, aby se tito lidé nedostali do vnitrozemí a aby nemuseli být zadržováni v detenčních zařízeních. Chceme-li chránit svoji kulturu, chceme-li chránit svoje zvyky, nechceme-li sundávat kříže ze stěn, pokud je tam vůbec máme, zakazovat vepřové a podobně, pak bychom měli najít odvahu k obraně suverénního státu, který se jmenuje Česká republika.  Děkuji Vám za Vaši pozornost.   Miloš Zeman, prezident republiky, Rožnov pod Radhoštěm, 15. října 2015"
2015-01-14;http://www.zemanmilos.cz/cz/clanky/projev-prezidenta-republiky-pri-setkani-s-krajskými-zastupiteli-zlinskeho-kraje-732386.htm;Projev prezidenta republiky při setkání s krajskými zastupiteli Zlínského kraje; Vážené dámy a pánové, a to jak členové zastupitelstva, tak starostové, kteří na toto setkání rovněž přišli, nebudu mluvit dlouho, protože smyslem naší debaty je diskuze, a ne dlouhé kázání.Samozřejmě mohl bych ocenit vše, co se ve Zlínském kraji změnilo k lepšímu během mé minulé návštěvy nebo po ní, a myslím si, že je to i celostátní tendence. Jistě všichni máme radost z toho, že jsou podniky, které rozšiřují výrobu, přijímají nové zaměstnance a přitom se jim zvyšuje zisk. Mám radost z toho, že třeba Zlínský kraj investuje hodně prostředků do výstavby domovů důchodců a jako sám důchodce mám konflikt zájmů, čili musím tuto aktivitu nutně podporovat. Na druhé straně vím, že přežívají některé problémy v dopravní infrastruktuře, které jsou částečně způsobeny i Dětmi země a dalšími organizacemi, které brzdí výstavbu a úpravy silniční sítě. Křeček polní je téma, které jsme tady probírali před rokem, a doufám, že už ho Zlínský kraj přestěhoval na svůj pozemek, aby mohla ta stavba silnice pokračovat. Nicméně, v úvodním slovu bych chtěl upozornit na jeden fakt, byť ho všichni znáte, a sice, že i když nezaměstnanost ve Zlínském kraji je poměrně nízká, je pod celostátním průměrem, tak také pod celostátním průměrem je průměrná mzda ve Zlínském kraji a to tak, že je druhá nejhorší, tedy nejnižší po kraji Karlovarském. Tak si myslím, že bychom měli při diskuzi společně přemýšlet nad tím, jak tuto situaci změnit.Roste-li ekonomika zhruba o čtyři procenta a zisky některých podniků se pohybují kolem patnácti procent rentability, není důvod, abychom konečně nepřikročili i v soukromé a nikoli pouze ve veřejné sféře k růstu mezd. Ten růst si samozřejmě někdo musí vynutit. Nehrajme si na to, že bude bez jakéhokoli politického nebo odborného tlaku. Nechal jsem si udělat analýzy, z nichž Vám řeknu jenom dvě čísla. Mzdové náklady v průměru české ekonomiky představují sedm až osm procent celkových podnikových nákladů. Jsou samozřejmě výrazné rozdíly mezi jednotlivými podniky, ale já teď mluvím o průměru. To znamená, že je to položka, která je z pravidla o něco nižší, než například výdaje na energie, kde musíme naprosto zbytečně platit předraženou elektřinu díky nesmyslnému projektu obnovitelných zdrojů. To se týká bývalého ministra vnitra, ale to už je pozdě bycha honit a on tyto ztráty asi sám nezaplatí. A druhý údaj, který ještě proberu na setkání s příspěvkovými organizacemi a odbory, je, že odborová organizovanost u nás je sedmnáct procent, zatímco například ve Švédsku je sedmdesát tři procent. Švédsko, jak víte, je moje oblíbená země, kterou s výjimkou migrace dávám za příklad všem svým kolegům. Takže právě odbory by měly být v rámci kolektivních smluv vyššího stupně nositeli onoho tlaku, o němž jsem tady mluvil. Protože růst ekonomiky je příjemná a dobrá věc, ale pokud se neprojeví v růstu životní úrovně zaměstnanců, kterým Tomáš Baťa říkal spolupracovníci a nikoli zaměstnanci, tak je to růst, který je víceméně prázdný a fiktivní. Navrhuji Vám, aniž bych témata jakkoli omezoval, abychom si položili onu smutnou otázku, proč jsme předposlední. Předposlední z hlediska životní úrovně v krásném a bohatém Zlínském kraji, který dokonce jako jediný kraj v republice má svoje genius loci a to je baťovský duch. Baťovský podnikatelský duch, který se promítl i do Slušovic, i když František Čuba tvrdí, že on byl daleko lepší než Tomáš Baťa, viď Františku. A možná, že máš dokonce i pravdu, ale v každém případě jsi byl do jisté míry pokračovatelem baťovské tradice a já bych ti chtěl za to veřejně poděkovat. Takže, abych to uzavřel. Celý problém spočívá v tom, že je nepoměr mezi bohatstvím kraje, potenciálem kraje, jeho rozvojovými možnostmi a životní úrovní jeho obyvatel. Pojďme společně přemýšlet nad tím, jak to změnit a jak to zlepšit. Děkuji Vám za Vaši pozornost.  
2015-01-14;http://www.zemanmilos.cz/cz/clanky/projev-prezidenta-republiky-pri-setkani-s-obcany-obce-zdounky-612001.htm;Projev prezidenta republiky při setkání s občany obce Zdounky; Vážený pane hejtmane, milý Stando, vážený pane starosto, dámy a pánové, když jsem přijel na zasedání místního zastupitelstva, které předcházelo tomuto setkání, tak jsem se chtěl blýsknout historií Zdounek, a zjistil jsem, že existují tři hypotézy tohoto názvu, z nichž ani jedna není pravdivá. Pokusím se tedy vymyslet čtvrtou, a až přijedu za rok, tak Vám ji sdělím. Za druhé jsem panu starostovi blahopřál k tomu, že už je ve třetím volebním období, protože, jak všichni dobře v politice víme, první volební období následuje po mnoha slibech, ale v tom druhém už musíte ty sliby splnit, nebo jdete od válu. Za třetí jsem chtěl vzpomenout na to, co Vás postihlo v roce 2010. Ať už to byla povodeň, opatřil jsem si podklady, podle kterých ta hráz, která Vás má před povodní chránit, bude dokončena v roce 2018, postihl Vás i požár továrny na výrobu plastových patníků a teď Vás postihla třetí katastrofa a to je moje návštěva. No a závěrem jsem se chtěl pana starosty zeptat, proč má na radnici ubytováno 87 lidí. Buď chce udělat z radnice hotel, nebo tady má spoustu bezdomovců a třetí varianta je, že se tady ukrývají lidé před exekutory. Ale k tomu jsme se nedostali a nedostali jsme se ani k tomu, že zastupitelstvo Zdounek zamítlo před časem zřízení dvou solárních elektráren, čímž se zastupitelé vyhnuli osudu Ivana Langera ze včerejšího dne. Místo toho zastupitelé v drtivé většině případů diskutovali o migraci, o Ukrajině, o sourozencích Michalákových, o inkluzi a o dalších tématech. Tak jsem si říkal, že vše, co jsem si pečlivě připravil, vlastně zastupitele příliš nezajímá. Zajímají je jiné věci a já udělám totéž i s Vámi. Místo toho, abych Vám vykládal svoje názory, které ostatně někteří z Vás znají, budu pečlivě poslouchat Vaše názory a budu se snažit, pokud to budu umět, odpovídat na Vaše otázky. A nezapomeňte, prosím, závěrem na jednu prostou pravdu, nejsou hloupé otázky, jsou jenom hloupé odpovědi. Děkuji Vám za pozornost.  
2015-01-09;http://www.zemanmilos.cz/cz/clanky/projev-prezidenta-republiky-pri-tiskove-konferenci-summitu-prezidentu-zemi-v4-166159.htm;Projev prezidenta republiky při tiskové konferenci summitu prezidentů zemí V4; Vážená paní prezidentko, vážení páni prezidenti,úvodem svého vystoupení bych velmi rád poděkoval panu prezidentovi Áderovi jak za velmi zajímavou organizaci našich setkání, tak za moudré moderování této diskuze. Současně bych rád ještě jednou vyjádřil hlubokou soustrast maďarskému lidu spojenou s úmrtím významného, nejenom maďarského, ale i evropského, politika a bývalého maďarského prezidenta, pana Árpáda Göncze. A nyní k obsahu našeho jednání. Informoval jsem účastníky tohoto jednání o usnesení Poslanecké sněmovny Parlamentu České republiky, které bylo přijato velkou většinou hlasů a které odmítá systém automatického přerozdělování uprchlíků pomocí kvót. Informoval jsem rovněž o rozhodnutí české vlády vyslat jako výraz solidární pomoci vůči Maďarsku na jeho hranice symbolické vojenské a policejní jednotky. Chápeme obtížnou situaci jak Maďarska, tak Chorvatska, a věřím, že přijmeme daleko rozhodnější opatření, než tomu bylo v minulosti, protože, řečeno co nejzdvořilejším tónem, Evropská unie zatím prokázala nulovou schopnost zabezpečit své vnější hranice. Struktura uprchlíků je samozřejmě diskuzní, protože nikdo nezměřil, kolik z nich je ekonomických, kolik prchá před válkou a kolik je džihádistů. Ti se zcela určitě nebudou nikdy dobrovolně sami legitimovat. Nicméně chtěl bych varovat před mediálním zveličováním podílu skutečných uprchlíků a skutečných Syřanů. V některých případech jsem měl dojem, že každý je Syřan, a našlo se několik tisíc falešných syrských pasů. Někteří z prezidentů, včetně paní prezidentky a včetně mě, upozornili na fakt, že mezi uprchlíky je sedmdesát až devadesát procent zdravých, mladých, dobře situovaných mužů, vybavených iPhony, kteří zřejmě své rodiny zanechali ve válečném pásmu, což nesvědčí o jejich přílišné statečnosti. Bohužel jsou porušovány, jak jsme shodně konstatovali, schengenské i dublinské dohody, protože povinností uprchlíka je v první bezpečné zemi, což nemusí být členská země Evropské unie, požádat o azyl, který buď dostane a pak pokračuje další řízení, nebo je vyhoštěn. Takže lze říci, že vlastně všichni uprchlíci z tohoto hlediska porušují zákon. Poslední poznámka. Pan prezident už mluvil o naší iniciativě, řekl bych společně s panem prezidentem Kiskou, diskutovat také problémy energetiky. Visegrádskou čtyřku spojuje celá sít energetických zařízení, která se bude v budoucnosti rozšiřovat. Chtěl bych jenom před citovanou pařížskou schůzkou upozornit, že Evropa se na celkovém znečišťování podílí deseti až dvanácti procenty, a je tedy zbytečné, aby se veškerá pozornost soustředila na Evropskou unii a zanedbaly se ostatní země, a myslím, že jsme se shodli i v tom, že každá země má právo samostatně si volit svůj energetický mix. Poláci samozřejmě mají zájem na využívání svých uhelných zásob. Česká republika naopak preferuje jadernou energii, o které bych chtěl upozornit, že představuje tak zvanou bezuhlíkovou ekonomiku, protože neprodukuje skleníkové plyny a nezvyšuje obsah CO2 v ovzduší, takže je k radosti našich zelených naprosto, ale naprosto, ekologická. Děkuji Vám za Vaši pozornost.  
2015-01-01;http://www.zemanmilos.cz/cz/clanky/projev-prezidenta-republiky-pri-setkani-s-hejtmany-kraju-301066.htm;Projev prezidenta republiky při setkání s hejtmany krajů; Dnes poprvé Vás mohu oslovit slovy dámo a pánové, takže, dovolte mi, abych úvodem mezi námi uvítal paní primátorku Krnáčovou, která se stává díky úpravě zákonů stále více hejtmankou a nikoli pouze primátorkou. Mezi námi bych dodal, že jeden z důvodů, proč primátor nebyl zván na naše shromáždění, byla osoba pana Hudečka. Jsem rád, že jsme nyní v kompletní sestavě.Vím, že mé návštěvy v regionech byly tak skvěle organizovány právě díky účasti hejtmanů a chtěl bych jim za to ještě jednou ze srdce poděkovat. Vzpomínám si, že jsme se setkali při poněkud smutné příležitosti, když jsme sázeli dubovou alej v době, kdy byl zavražděn šílenou ženou mladý chlapec, takže jsme tuto alej pojmenovali jménem Petra Vejvody, který 28. října dostane medaili za hrdinství, i když vím, že tím jeho život nenavrátíme. Závěrem bych rád dodal, že jsem vždy hejtmany a primátory považoval za něco, čemu komunisté říkali kádrová základna, s tím rozdílem, že ta kádrová základna nebo rezerva se nikdy nestala za komunistické doby skutečným kádrem. A já bych si, přátelé, velice přál, aby politické subjekty, v nichž působíte, ať jsou jakékoli, dokázaly docenit obrovskou práci, kterou hejtmani a primátoři dělají, a aby dokázaly z kádrové rezervy udělat skutečné vedoucí osobnosti svých stran. Děkuji Vám za Vaši pozornost.  
2015-01-01;http://www.zemanmilos.cz/cz/clanky/projev-prezidenta-republiky-pri-setkani-s-radou-senioru-539755.htm;Projev prezidenta republiky při setkání s Radou seniorů; Vážený pane předsedo, dámy a pánové, přesně tak, jak jsme si slíbili, protože sliby se mají dodržovat, naše setkání může probíhat ve dvou bodech.Bod číslo jedna. Já vyjádřím radost, že jsme opět tady, což je v pořádku. Pak řeknu několik slov o tom, že bychom měli podporovat důchodce, aniž bych řekl jak. A po odpovědi pana předsedy naše setkání skončí. Ale co by to bylo za prezidenta, kdyby neprovokoval a kdyby se nesnažil mluvit o konkrétních věcech. A já mám na srdci, přátelé, pro své úvodní slovo pouze dvě konkrétní věci. Tou první je valorizace důchodů a tou druhou je zákon o podpoře důchodců, který jsem od pana Pernese dostal a k němuž jsem si samozřejmě nechal udělat i expertízu, protože se nevydávám za všeználka, který všemu rozumí, všude byl, moře po kolena a je to kormidelník zeměkoule. Začněme tím prvním. Nečasova vláda valorizovala starobní důchody o čtyřicet pět korun měsíčně. Naše vláda bude od prvního ledna valorizovat starobní důchody o čtyřicet korun měsíčně. Je to významný úspěch, protože jsme ušetřili pětikorunu za každého důchodce a tím jsme dosáhli plné fiskální stabilizace českého státního rozpočtu. Vláda se to snaží kompenzovat jakousi žebračenkou, která měla být původně šest set korun tento rok, což by byla další padesátikoruna měsíčně, tak to je několik rohlíků, jeden chleba a láhev mléka, ale jednou měsíčně, abyste si nemysleli, že si to budete dávat každý den. A pak se to přesunulo do příštího roku, za tři měsíce od ledna to má být devět set korun měsíčně, takže na jeden rohlík si budete moci namazat i máslo. A teď to můžeme kritizovat, ale to je málo. Musíme hledat pozitivní řešení tohoto problému. Víte, že existuje zákon, který valorizaci podmiňuje dvěma faktory, inflací a třetinou růstu průměrné mzdy. Inflace je dnes téměř nulová a jistě nikdo z nás nemá zájem, aby rostla, protože je to obecné zdražování pro všechny lidi. Takže se musíme podívat na průměrnou mzdu. Jsou u nás dva miliony starobních důchodců, včetně pana Pernese a mě. A je u nás zhruba šest milionů lidí, kteří jsou ekonomicky aktivní, a já podporuji návrh odborů, aby došlo k výrazně, opakuji výrazně, rychlejšímu růstu průměrné mzdy, než tomu tak bylo v minulosti. Ať už mluvíme o čtyřech nebo pěti procentech, rozhodně to nemohou být v době oživení ekonomiky ta dvě procenta, která až dosud byla a která právě brzdí valorizaci starobních důchodů. Čili spojme své síly. Dva miliony na jedné straně, šest milionů na jedné straně. Nepochybuji o tom, že nikdo z těch šesti milionů zaměstnanců nebude protestovat proti zvýšení jejich mezd a dosáhneme tím synergického efektu, kdy si polepší obě strany. To je můj první návrh, o kterém, vedle Vašich, bychom měli diskutovat. Druhý návrh se týká zákonu o seniorech. Já sám velice podporuji tento typ zákonů. Víte, že jsem podpořil i dotace Fondu ohrožených dětí, kde Sobotka i s Babišem sice hlasovali ve vládě pro, ale jejich ministři se vzbouřili a hlasovali proti, takže, bohužel, budeme muset bojovat dál, aby Fond ohrožených dětí, to jest klokánci, dostával příslušné vládní dotace. Mluvilo se o dvaceti milionech korun, což je směšná částka ve srovnání s celkovým objemem státního rozpočtu. A něco podobného, i když ve větším měřítku, platí o státní podpoře seniorů. Teď Vás, přátelé, rozčílím, což dělám na běžícím pásu. Váš návrh směřuje k tomu, aby dotace, ať už ve výši deseti korun nebo v jakékoli jiné výši, se vyplácela na každého seniora. Já si myslím, že by bylo daleko rozumnější, kdyby se tato dotace vyplácela pouze na člena některého z Vašich svazů, kterých je dohromady tři sta tisíc, a mám pro to jeden argument. Kdybyste tuto dotaci dostávali a ostatní starobní důchodci ne, tak to vytvoří tlak na to, aby rostla Vaše členská základna, vznikaly nové místní organizace a abyste se stali ještě významnější silou, než v současné době jste. Vím, že ta dotace tomu zbývajícímu milionu sedmi set tisícům lidí by v té desetikorunové částce životní úroveň nijak dramaticky nezdvihla, ale především by to nepřispělo k tomu, aby vstoupili do Vašich řad. A můj zájem je mít v České republice silnou a početnou organizaci seniorů. Vezměte si odbory, jejichž počet neustále a neustále klesá, takže Vy byste mohli velmi snadno již nyní převážit vliv odborů a v příštích volbách, ať už krajských či parlamentních, by právě Vaše hlasy mohly rozhodnout o tom, kdo bude vítězem a kdo poraženým v těchto volbách. To jsou tedy moje dvě úvodní poznámky. Promiňte mi, že jsem mluvil tak dlouho, ještě jednou se omlouvám za desetiminutové zpoždění a teď už bych asi poprosil pana předsedu, aby mě požádal, aby ty dotace byly vyplaceny všem dvěma milionům seniorů.  
2015-01-29;http://www.zemanmilos.cz/cz/clanky/projev-prezidenta-republiky-pri-70-zasedani-valneho-shromazdeni-organizace-spojených-narodu.htm;Projev prezidenta republiky při 70. zasedání Valného shromáždění Organizace spojených národů;" Pane předsedo, dámy a pánové, Pokud se řečník v krátké řeči zabývá mnoha tématy, pak žádné pořádné nemá. A pokud se zabývá mnoha prioritami, pak také žádnou nemá. Proto mi dovolte, abych se soustředil pouze na jednu prioritu - na boj s mezinárodním terorismem. Můžete se ptát, proč mluví prezident malé středoevropské země o terorismu. Jsou pro to dva důvody - za prvé, terorismus je ponížením lidské civilizace a zároveň hrozbou pro lidskou civilizaci. Druhým důvodem je, jak jistě víte, že všechny evropské země čelí obrovské migrační vlně, která vznikla v důsledku teroristických akcí na Středním východě a v Africe. Je hezké kritizovat terorismus, je hezké, že se proti terorismu organizují demonstrace a manifestace, a je pěkné, že se připraví protestní deklarace proti terorismu. Jsem si jistý, že až si al-Baghdádí tyto deklarace přečte, dá si pozor. Nicméně ohledně terorismu existují tři iluze. První z nich je iluze, že terorismus zmizí, že je to něco jako historické zakolísání, a bez lidského přičinění, či pouze s použitím lokálních prostředků teroristickým akcím zamezíme nebo je omezíme. Právě naopak, teroristické hnutí bují jako rakovina, rozšiřuje se, roste počet tzv. zhroucených států, narůstá počet sebevražedných útoků, násilností, vražd, případů ničení kulturního dědictví, jako v případě památek v Palmiře a tak dále a tak dále. Tento růst nemůžeme popřít. Iluze číslo dvě. Teroristické organizace omezujeme pouze na tzv. Islámský stát; ale teroristických organizací existuje daleko víc, například Al Kaidá, Tálibán, al-Nusra, Boko Haram a jiné. Dva význační politikové arabského světa mi sdělili, že zastřešující organizací je Muslimské bratrstvo. Pokud tomu tak je, existuje teroristická síť, kterou nelze redukovat pouze na Islámský stát. Třetí iluze se zakládá na standardní formě války proti terorismu. Víte, že na přípravě předchozích válek se podíleli téměř všichni generálové. Co já navrhuji pro boj s terorismem, nejsou tanky, pěchota nebo dělostřelectvo. Potřebujeme najít nové formy boje, a jelikož byly unilaterální kroky vždy tvrdě kritizovány, a navíc byly naprosto neúspěšné, jako v případě Iráku, nedoporučuji jakkoliv rozsáhlou okupaci jakéhokoliv území. Co však doporučuji, je koordinovaná akce po záštitou Rady bezpečnosti Spojených národů.Inu, všech pět stálých členů Rady bezpečnosti má různé zájmy, avšak jednoho společného nepřítele, a nic nestmeluje více než právě společný nepřítel - terorismus. Právě tady v New Yorku si připomínáme 11. září 2001, v Rusku si připomínáme Beslan či Volgograd, a v Číně si připomínáme Sin Ťiang, v Evropě vzpomínáme Madrid, Londýn, Paříž, Kodaň. V Indii si připomínáme Bombaj a tak dále. Je zde jeden dobrý precedens, kterým je jednohlasně přijatá rezoluce Rady bezpečnosti týkající se somálských pirátů, včetně vojenské akce proti těmto pirátům. Opravdu si myslíte, že jsou piráti nebezpečnější než teroristé? V Chartě Spojených národů stojí mnoho, mnoho článků, které se týkají možnosti vojenské akce. Některé z nich nebyly nikdy použity. Bývají nazývány ""spícími strukturami"". My je potřebujeme aktivovat. A potřebujeme malé vojenské jednotky vybavené drony, vrtulníky; jednotky, které se budou opírat o spolupráci tajných služeb, komand, přejete-li si - rangerů; jakési odnože modrých přileb, které by odstranily vůdce teroristických organizací, nervová centra těchto organizací, ale neokupovaly by území. Pevně proto doufám, že některý ze stálých členů takovou rezoluci navrhne. A pokud ne, tak mohu závěrem jako historický optimista dodat, že každý nápad má tři stadia. V prvním stadiu je považován za naprostý nesmysl, v druhém stadiu je diskutabilní a v třetím stadiu je zřejmý jako to, že Země obíhá okolo Slunce. Přijedu tedy příští tok, a hluboko ve svém srdci doufám, že se o mém návrhu bude diskutovat. A přijedu v roce 2017 a jsem si jist, že tento návrh bude jasný. Děkuji za pozornost.Videozáznam projevu ke shlédnutí zde.    "
2015-01-24;http://www.zemanmilos.cz/cz/clanky/projev-prezidenta-republiky-pri-setkani-s-obcany-vysni-lhoty-123548.htm;Projev prezidenta republiky při setkání s občany Vyšní Lhoty;"Vážená paní starostko, vážený pane hejtmane, dámy a pánové,   pan hejtman mne informoval, že vždy pravdivá média napsala, že jsem dnes přijel navštívit uprchlický tábor. Není to pravda, přijel jsem navštívit vás. Setkávám se s občany České republiky a se zahraničními hosty pouze tehdy, když si je sám pozvu, což není tento případ.  Měli jsme velmi zajímavou debatu s paní starostkou a já bych chtěl před Vámi říci, že kdyby vaše paní starostka řídila Evropskou unii, byla by situace podstatně lepší, než když ji řídí ti, kdo ji řídí nebo spíše neřídí. Protože co je to za soustátí, které si nedokáže ohlídat svoje vnější hranice, což je první povinností každé země. A když to nedokáže Evropská unie, měli bychom to dokázat my. Víte, že jsem ocenil slovenského premiéra Fica, který řekl, pokud budu premiérem, nebude na území Slovenska jediný nelegální imigrant. Skoro bych si přál, aby podobné stanovisko měli i čeští politici.   A mohu skončit, aby bylo více času na dotazy, třemi větami, které jsem před časem řekl a které nebyly adresovány vám, ale uprchlíkům. Doufám, že se k nim dostaly. Věta první: „Nikdo vás sem nezval."" Věta druhá: „ Když už tady jste, chovejte se podle našich pravidel, stejně tak jako my se chováme ve vašich zemích, pokud je navštívíme, podle Vašich pravidel."" A konečně věta třetí: „Když se vám to nelíbí, jděte pryč.""  Nemám důvod tyto tři věty měnit a i kdybych v české politice zůstal sám, který tento názor zastává, budu ho s vytrvalostí sobě vlastní opakovat, protože si myslím, že je správný.  Děkuji Vám za Vaši pozornost.   Miloš Zeman, prezident republiky, Vyšní Lhoty, 24. září 2015 "
2015-01-24;http://www.zemanmilos.cz/cz/clanky/projev-prezidenta-republiky-pri-tiskove-konferenci-k-ukonceni-navstevy-moravskoslezskeho-kraje-632768.htm;Projev prezidenta republiky při tiskové konferenci k ukončení návštěvy Moravskoslezského kraje; Vážený pane hejtmane, dámy a pánové, pan hejtman už mnohé řekl, a proto mě dovolte, abych ho doplnil v některých částech své návštěvy.Podotýkám, že všechny části byly pro mě zajímavé. Ať to bylo setkání s krajskými nebo místními zastupiteli, se senátory a poslanci, s podnikateli, s osobnostmi kraje, ale přesto kladu velký důraz na setkání s občany a je mi trochu líto, že někteří politici, když přijedou do kraje, tak právě setkání s občany nebo setkání se zaměstnanci vynechávají. Navštíví pouze vedení podniku, navštíví radnici, ale chci doufat, že je to vysvětleno nedostatkem času a nikoli nedostatkem odvahy. Nepřijdou na náměstí a neposlouchají názory občanů a neodpovídají na jejich dotazy a připomínky. Samozřejmě s jedinou výjimkou a to je předvolební kampaň, kdy na náměstí se podává guláš, čepuje pivo a my, jak může potvrdit pan hejtman, jsme občany nekorumpovali ani gulášem, ani pivem, a přesto přišli v hojnějším počtu, než vloni. Minulý rekord návštěvnosti byl Havířov, dva a půl tisíce osob, nynější rekord je Frýdek-Místek, tři tisíce osob, pak ještě Třinec, dva tisíce šest set, Jablunkov, dva tisíce, a tak dále. Celkem se se mnou mohlo setkat za ty tři dny včetně zaměstnanců přibližně deset tisíc lidí. Takže se pomalu blížím ke své vysněné metě, kdy každý občan České republiky, který o to bude mít zájem, bude mít možnost se setkat se svým prezidentem. Mimochodem, chtěl bych oslovit naši milovanou veřejně právní televizi, která v tom Frýdku-Místku informovala, že tam bylo pět set, nikoli tři tisíce, lidí. Kolegové z veřejně právní, vždy objektivní televize, jestli každý číselný údaj dělíte šesti, jako je tomu v případě této návštěvy, obávám se, že Vaše statistické informace jsou drobně zkreslené. Jako důkaz Vám předáme fotografii pořízenou dronem, kdy si můžete ty tři tisíce lidí jednoho po druhém spočítat. Témata. Samozřejmě, že hlavním tématem dotazů byla migrační krize, ale také jsme mluvili o tom, že zatímco Nečasova vláda valorizovala starobní důchody o čtyřicet pět korun měsíčně, tak jsme dosáhli výrazného pokroku, protože od prvního ledna bude valorizace starobních důchodů čtyřicet korun měsíčně. A nějaká žebračenka tomu příliš nepomůže. Jediná cesta, jak dosáhnout rychlejšího růstu valorizace starobních důchodů, je, pokud nechcete zvyšovat inflaci, zvýšení průměrných mezd. Já jsem byl velmi zdrženlivý v době, kdy ekonomika byla v recesi, ale nyní, ve shodě se stanoviskem odborů, se domnívám, že by mělo dojít ke zrychlení růstu mezd v tak zvaném podnikatelském sektoru, protože je absurdní, aby mzdy v podnikatelské sektoru rostly pomaleji a měly nižší úroveň než mzdy v sektoru, kde je přece jenom větší riziko propouštění, zatím co úředníci mají často definitivu.  Poslední poznámka z těch návštěv, které jsem absolvoval. Jedna z nich měla zajímavou souvislost s migrační krizí. Byla to právě návštěva v posledním podniku, ve vojenských opravnách, kde vyvíjejí detenční systém na elektronickou ochranu hranic. Myslím si, že za předpokladu, že migrační vlna bude, bohužel, pokračovat a dokonce i zesilovat, mají tyto opravny dlouhodobý perspektivní výrobní program. To je úvodem vše. Děkuji Vám za Vaši ctěnou pozornost, zejména objektivní veřejně právní České televizi, která tuto tiskovou konferenci přenáší.  
2015-01-23;http://www.zemanmilos.cz/cz/clanky/projev-prezidenta-republiky-pri-setkani-se-zamestnanci-trineckých-zelezaren-754259.htm;Projev prezidenta republiky při setkání se zaměstnanci Třineckých železáren;" Vážený pane Chrenku, jméno Chrenek je už tak slavné, že nepotřebuje před jménem ani za jménem žádné další tituly, vážený pane hejtmane, milý Mirku, dámy a pánové,mě nesmírně zaujalo, že jste byli označeni jako „drazí spolupracovníci"", protože tohle je termín Tomáše Bati, kterého mám rád, a Tomáš Baťa zásadně označoval své zaměstnance nikoli jako zaměstnance, ale právě jako spolupracovníky. Vážím si lidí, kteří mají úspěšné výsledky, tím spíše, že těm úspěšným vždycky ti neúspěšní závidí a závist je strašná věc. Je to prostě komplex méněcennosti. Ale já si vzpomínám, pane Chrenku, na krásný epigram Stanisława Jerzyho Lece: „Nezlob se na trpaslíky, když ti okopávají kotníky, oni výš nedosáhnou."" Takže nenechte se otrávit tím, že jako nejúspěšnější podnik v regionu budete předmětem nejrůznějších pomluv a kritik, které bohužel často pocházejí od těch, kteří sami nic nedokázali. Člověk si na to prostě musí zvyknout, jako si zvykneme na komáry v horkých letních dnech. Samozřejmě, že jeden z ukazatelů, který mě nejvíce zajímal při diskusi s vedením podniku, byla výše průměrných mezd. A trval jsem na tom, že chci znát průměrné mzdy spolupracovníků, abych se baťovsky vyjádřil, a nikoli agregát, do kterého jsou zahrnuty i mzdy managementu. Bylo mi řečeno, že průměrná mzda v Třineckých železárnách je o něco víc než dvacet osm tisíc korun měsíčně, nikoli týdně, abychom si rozuměli. A vždycky když v jakémkoli podniku řeknu toto číslo, tak se dívám na lidi, jestli se na jejich tvářích objevil úsměv nebo zamračenost. Pokud máte pocit, že jste na tuto průměrnou mzdu nedosáhli, nezapomeňte na známé statistické pravidlo, které říká, že jestliže jeden člověk má k obědu celé kuře a druhý člověk nic, podle statistiky se oba dva výborně naobědvali, protože měli k obědu půlku kuřete. To je průměr. Nicméně, dovolte mi, abych Vám řekl, že v období ekonomického růstu se dobrý podnik pozná tím, že investuje, ale také že se o své drahé spolupracovníky stará tak, aby postupně rostla jejich životní úroveň. V tomto regionu jsme měli jednoho finančního stratéga, pana Zdeňka Bakalu, který totálně zkrachoval, možná o tom ještě neví a já pevně doufám, že ve srovnání s tímto podvodníkem mohou být Třinecké železárny hrdé na to, že nebudou následovat osud Zdeňka Bakaly, a možná, že dokonce v procesu svého rozšiřování postupně převezmou i jeho impérium. Možná, pane Chrenku, bez těch butiků v Pařížské ulici, které pro provoz Třineckých železáren nemají podstatný význam. Přeji Vám, až sem přijedu příště, aby průměrná mzda byla minimálně třicet tisíc korun bez inflace a abyste se usmívali, když Vám řeknu tento statistický údaj. Děkuji Vám za Vaši pozornost.  "
2015-01-23;http://www.zemanmilos.cz/cz/clanky/projev-prezident-republiky-pri-setkani-s-obcany-jablunkova-68494.htm;Projev prezident republiky při setkání s občany Jablunkova;" Vážený pane hejtmane, milý Mirku, Vážený pane starosto, dámy a pánové,  před rokem jsem k Vám poslal to nejdražší co mám, to jest vlastní ženu. Vrátila se z Jablunkovska nadšená a říkala: „ Miloši, tam musíš přijet."" A mě samozřejmě potěšilo, že jsem první, věřím, že nikoli poslední prezident, který k Vám přijel. Vždycky je něco prvního, první láska, první zklamání, první výhra, první prohra. Z těch proher se někdy naučíme daleko víc, než z těch výher, protože nás přinutí k přemýšlení. Ale o tom jsem nechtěl mluvit.  Vystoupil jsem dnes několikrát v této východní části Moravskoslezského kraje, abych poděkoval lidem, kteří tak jako Vy v hojném počtu přicházejí na náměstí, ne proto, aby poslouchali dlouhé projevy, ale proto, aby mluvili sami. A prezident nemá přemýšlet o svých názorech, ty zná a nemá pronášet dlouhé projevy, které nudí. Prezident má především naslouchat. Má mít samozřejmě odvahu vyjádřit svůj názor tam, kde se ho lidé na tento názor zeptají.   A víte, co mě zejména v poslední době mrzí? Politici se bojí jezdit na náměstí mezi občany. Oni přijedou do nějakého města, čím většího tím lépe, jak kdyby všude nežili lidé. Pohovoří se starostou, nic proti tomu, to jsem tady udělal také, přijedou do významného závodu, ale nesetkají se se zaměstnanci té firmy, ale setkají se jenom s vedením této firmy. A setkání na náměstích vynechají až do doby, kdy nastane volební kampaň, což bude za rok, až budou krajské volby a za dva roky až budou parlamentní volby a to přijedou. A dají vám guláš. A vy ten guláš sníte, ale protože nejste loutky, nenecháte se koupit za guláš a budete volit lidi, které znáte z jejich životní praxe a z toho, co už v životě dokázali. Proto se mimo jiné přimlouvám a to byl jeden z dotazů při setkání se starosty Jablunkovska, za přímou volbu starostů. Když mohou občané volit přímou volbou prezidenta, proč by nemohli volit starosty, proč by nemohli volit své hejtmany.   Máte tady, jak mi říkala i moje žena, ale já tady stejně nejsem poprvé, takže to vím sám, nádherný kraj. Máte tady některé chátrající kulturní památky, například chátrající klášter, ze kterého by se dal udělat nádherný hotel a podporovat tak domácí cestovní ruch. Máte tady celou řadu problémů, kterou prezident může vyřešit jenom částečně, tím že si povolává jednotlivé ministry, ne na kobereček, ale řekněme k audienci na Hrad. Ale už jsem slíbil jednomu z pánů starostů, že se pokusím pomoci při řešení problému česko-slovenského soužití a doufám, že se mi to aspoň částečně podaří.   Ale abych mohl pomoci, musím od vás slyšet vaše problémy, vaše starosti, ale také radost nad tím, co se povedlo a právě proto, bych vás chtěl poprosit, protože toto je poslední setkání v mém dnešním programu, abyste byli tak hodní a nejenom kladli otázky, ale vyjádřili svůj názor a problémy, které Vás pálí. Nezapomeňte, že už Masaryk říkal, že demokracie je diskuze a nezapomeňte také na to, že nejsou hloupé otázky. Jsou jenom a pouze hloupé odpovědi.  Děkuji Vám za Vaši pozornost.            Miloš Zeman, prezident republiky, Jablunkov, 23. září 2015 "
2015-01-23;http://www.zemanmilos.cz/cz/clanky/projev-prezidenta-republiky-na-setkani-s-obcany-trince-75496.htm;Projev prezidenta republiky na setkání s občany Třince;"Přijel jsem do Třince jako do oázy úspěchu a to se rozhodně nedá říci o každé části Moravskoslezského kraje. Nedá se to dosud říci o Bruntálsku, nedá se to říci o Karvinsku, koneckonců nedá se to říci ani o samotné Ostravě. A podobně jako hokej, v Třinci jsou lidé, kteří mají práci. A vzhledem k tomu, že Moravskoslezský kraj byl dlouhá léta krajem s nejvyšší nezaměstnaností a třinecký mikroregion měl tu nezaměstnanost pět procent, tak já, kdykoli se mě doma i v zahraničí ptají na lidská práva, tak jim odpovídám. Základním lidským právem, je samozřejmě právo na život, ale hned za ním následuje právo na práci, protože když lidé nemají práci, tak jsou jim všechna ostatní lidská práva k ničemu. Stejně tak, jako když nemají střechu nad hlavou, stejně tak, jako když musí hladovět. Toto jsou také lidská práva, o kterých často nemluvíme.  Chtěl bych poděkovat vedení Třineckých železáren, že vytvořilo podmínky pro mimořádně nízkou nezaměstnanost v tomto mikroregionu a že většině občanů tím zajistilo právo na práci s průměrnou mzdou zaměstnanců, která se pohybuje ve výši dvaceti osmi tisíc korun měsíčně. Ale já vím, že je to průměr, že někteří mají víc, někteří mají míň, ale platí ona známá anekdota, že když jeden má k obědu kuře a druhý nemá k obědu nic, tak se oba dva výborně naobědvali, protože měli k obědu půlku kuřete.  Nicméně popřál jsem Třineckým zaměstnancům, aby až sem přijedu příště, ta průměrná mzda bez managementu byla alespoň kolem třiceti tisíc, z velmi prostého důvodu. Přátelé, ekonomika jde nahoru, ale na růstu životní úrovně zatím tento ekonomický růst není příliš vidět. A dám Vám jenom jeden jediný příklad. Všichni jsme nadávali na Nečasovu vládu, že valorizace starobních důchodů a starobních důchodců včetně mě jsou u nás dva milióny, byla jenom čtyřicet pět korun měsíčně. Mohu Vám oznámit radostnou zprávu, od prvního ledna příštího roku bude valorizace starobních důchodů čtyřicet korun měsíčně. To znamená, stát ušetří významnou částku pěti korun za každého starobního důchodce a měsíc. Proč tomu tak je? Protože platí zákon, podle kterého starobní důchody se valorizují podle míry inflace, ale ta je nulová a podle jedné třetiny růstu průměrné mzdy, ale ta zatím roste pouze o dvě procenta. Politici si přidávají šest procent, státní úředníci tři a půl procenta a zaměstnanci v soukromých podnicích maximálně dvě a půl procenta. A já si myslím, že se tady nebezpečně, jak ukázal Váš smích při informaci o průměrné mzdě v Třineckých železárnách, rozšiřuje propast mezi starodůchodci a novodůchodci, kde bych byl pro to, aby se každému přidávalo stejnou částkou a ne procentní sazbou, že se rozšiřuje propast mezi lidmi, kteří mají z ruky do úst a mezi lidmi, kteří bohatnou bez vlastního přičinění. Ostatně v kraji Zdeňka Bakaly dobře víte, o kom mluvím. A právě proto bych podpořil požadavek odborů, aby konečně začaly růst i průměrné mzdy. Ne jenom mzdy ve veřejném sektoru, ale i mzdy v soukromě-podnikatelském sektoru, kde nesete vyšší riziko, nemáte žádnou definitivu, často máte náročnější práci než úředník s klotovými rukávy a přes to, Vaše mzda je v průměru nižší, než mzda ve veřejném sektoru. To je první ze dvou poznámek, které jsem Vám chtěl v úvodu říci.  Poznámka druhá a poslední. Včera jsem byl ve Frýdku-Místku, kde bylo na náměstí asi tři tisíce lidí. Myslím si, že Třinec se zhruba Frýdku-Místku dneska vyrovnal a děkuji Vám za to. Nicméně právě tehdy jsem si uvědomil, že není dobré, když jakýkoli politik jenom přijede do nějakého města, setká se s jeho vedením, setká se s vedením významných podniků, ale nepřijde na náměstí mezi občany. Buď se bojí, a potom není politik, anebo o ty občany prostě nemá zájem. Měli jsme tady politika, který s oblibou používal výraz „obyčejní občané"". Já nikdy tohoto výrazu nepoužil, protože si myslím, že všichni jsme neobyčejní. Někdo z nás zasadil strom, někdo zplodil dítě, což je v případě nás mužů velice příjemná aktivita, v případě žen je to velmi náročné, nu a někdo postavil dům. Za každým z nás v životě zůstala nějaká užitečná stopa. A proto jste všichni neobyčejní. A když Vám nějaký papaláš říká, vy obyčejní občané, tak si o sobě myslí něco, na co nemá právo. Ostatně tentýž politik kdysi říkal, sako šiju v Anglii, kalhoty šiju ve Francii, boty mám z Itálie, kdo z Vás to má. Ale politik už není politikem, už je to soukromník a o mrtvých, myslím tím politicky mrtvých, jenom dobře.  Takže chtěl bych právě tady, závěrem svého úvodního slova na náměstí v Třinci a ještě nikdy nikde jsem to neřekl, vyzvat naše politiky, aby se nebáli chodit na náměstí mezi nikoli obyčejné, ale mezi normální lidi a tím dokázali, že i oni sami jsou normální.  Děkuji Vám za Vaši pozornost."
2015-01-22;http://www.zemanmilos.cz/cz/clanky/projev-prezidenta-republiky-pri-setkani-s-krajskými-zastupiteli-moravskoslezskeho-kraje-113841.htm;Projev prezidenta republiky při setkání s krajskými zastupiteli Moravskoslezského kraje;" Vážený pane hejtmane, milý Mirku, dámy a pánové, mohu říci, že Moravskoslezský kraj znám ze všech krajů České republiky nejlépe, a to z toho prostého důvodu, že to byl můj volební kraj v letech 1996 a 1998. Autobusem Zemák jsem tady projel doslova každou vesničku. Dokonce kolovala anekdota: „Naše vesnice je zcela odříznuta od veřejné dopravy, jenom jednou za čtyři roky sem přijede Zemák."" No, to už teď samozřejmě neplatí, protože jezdím autem, ale jsem tady rád. Jsem rád tomu, že po letech deprese a blbé nálady se naše ekonomika konečně začíná zdvihat, že klesá nezaměstnanost, že roste počet volných pracovních sil, a i když vím, že v Moravskoslezském a Ústeckém kraji jsou stále ještě problémy, které v jiných krajích nejsou tak citelné, tak si myslím, že ten trend je radostný a že politici místo prázdných řečí by tomuto trendu měli pomáhat, a to především v oblasti ekonomické diplomacie a tedy vytvářením nových pracovních míst, pokud možno dobře placených. Samozřejmě jsem uvítal aktivity CzechInvestu, které do Moravskoslezského kraje přivedly další zahraniční investice. Samozřejmě se snažím v rámci svých možností pomáhat i tím, že s sebou beru podnikatelské mise. Teď v Ázerbájdžánu byl se mnou pan Chrenek, který tam připravuje velký kontrakt asi šestnácti miliard korun na dodávku kolejí pro trať Baku-Tbilisi-Kars a je naděje i na další kontrakty. Věřím, že začínající čínská investiční expanze nevynechá Moravskoslezský kraj a chtěl bych z celého srdce podpořit jeden zajímavý projekt, vodní koridor Koźle-Ostrava-Mošnov v délce padesáti tří kilometrů. Mluvili jsme o tom s panem hejtmanem, o tom co je zapotřebí udělat jednak v rámci regionálního programu česko-polské spolupráce, ale také v rámci takzvaného Junckerova balíčku, který je zaměřen právě na podporu infrastrukturních investic. Tolik pozitivum.Negativa jsou v podstatě dána situací v OKD. Vy velice dobře víte, že akcie New World Resources, které při vstupu na burzu byly kótovány čtyřmi sty korun za akcii, dnes mají hodnotu dvaceti haléřů, což znamená, je-li nejmenší mince koruna, že chcete-li do těchto akcií investovat, musíte si jich koupit minimálně pět, a obávám se, že se tady stal jeden z největších podvodů století, kdy tato společnost před dvěma lety vyvedla šest miliard korun na dividendách a nebyla schopna vytvořit rezervní fond, který by kryl ztráty vyplývající z poklesu cen uhlí. A speciální záležitostí jsou i byty RPG, společnosti, kde mimo jiné působil i dnešní europoslanec Pavel Telička a která se nyní přeměňuje na společnost, která má poněkud nejasné, když to řeknu zdvořile, majetkové kořeny. Chtěl bych se sejít i s panem Macháčkem, s předsedou svazu nájemníků bytů OKD. Vy dobře víte, že veřejně učiněný slib má být dodržen, takže tam vázne věcné břemeno, ale zase platí, že bohužel člověk, který se vydával za velkého finančního stratéga, se ukázal ne jenom jako neúspěšný podnikatel, ale také jako člověk, který nedokáže dodržet svoje slovo. A poslední problém, který bych rád zmínil, protože dnes navštívím Frýdek-Místek, je problém neustálého brždění nejrůznějších investic skupinami, které se nazývají zelení, vždycky říkám, mluvme o zelených, nemluvme o ekolozích, protože ekologové alespoň vědí, co je to biomasa, a třeba zrovna Děti země v případě obchvatu Frýdku-Místku vynikají tím, že už léta a léta tento obchvat blokují. Takže na jedné straně, a tím bych skončil, se můžeme radovat. Blbá nálada pomalu končí. Na druhé straně zbývá několik malých skvrn. Nezaměstnanost na Karvinsku, nezaměstnanost na Bruntálsku, a věřte mi, že se budu snažit, abych v rámci svých kompetencí, zejména na poli ekonomické diplomacie, přispěl k tomu, aby do Moravskoslezského kraje přišli noví investoři, aby tady pokračovaly zmíněné infrastrukturní projekty a aby, až se ohlédneme, za námi něco konkrétního zůstalo. Děkuji Vám za Vaši pozornost.  "
2015-01-22;http://www.zemanmilos.cz/cz/clanky/projev-prezidenta-republiky-pri-setkani-s-obcany-frýdku-mistku-85876.htm;Projev prezidenta republiky při setkání s občany Frýdku-Místku; Vážený pane primátore, vážený pane hejtmane, dámy a pánové, prezident republiky by neměl při setkání s občany pronášet dlouhé a nudné projevy, ale měl by si s nimi povídat. Proto mně opravdu dovolte jenom několik úvodních slov.Rád bych tam zcela na okraji pozdravil jednoho člověka, který ukazuje svoje krásné červené spodní prádlo. Je vidět, že chodí naostro. A chtěl bych pozdravit i všechny ostatní normální lidi. Protože já nemám rád to slovo obyčejní občané, to je papalášské slovo, které skrytě říká, já papaláš, já jsem neobyčejný. Ve skutečnosti každý z nás je něčím neobyčejný. Někdo zasadil strom, někdo postavil dům, někdo zplodil dítě. Za každým z nás tedy něco je. Ale jsem rád, že jsem se mohl od pana primátora dovědět několik dobrých věcí, jako například, že Frýdek má svůj městský hospic, protože je dobré, abychom náš život zakončili důstojným odchodem. Jsem rád, že Frýdek má zadarmo městskou hromadnou dopravu a měl by být v tomto případě příkladem všem dalším městům. A nejsem rád, že Frýdek ještě nemá obchvat a doufejme, že jeho stavba bude zahájena příští rok. Abych Vám byl něčím alespoň trochu užitečný, pokusím se v souladu s ústavou promluvit s ministrem jednak životního prostředí, protože Děti země tomuto obchvatu brání, a jednak s ministrem dopravy, aby se ty věci trochu urychlily, protože každá návštěva by měla městu alespoň trochu prospět, a ne abych se tady producíroval na pódiu a vykládal Vám moudrosti. Nicméně dříve než otevřeme prostor Vašim otázkám, chtěl bych se spolu s Vámi zamyslet pouze nad dvěma věcmi, které se netýkají jenom Frýdku-Místku, ale týkají se nás všech. Možná, že si vzpomenete, že mnozí z nás kritizovali Nečasovu vládu za to, že valorizace starobních důchodů bude jenom o čtyřicet pět korun měsíčně. A u nás žijí dva miliony starobních důchodců. Nuže přináším Vám radostnou zprávu. Od příštího roku bude valorizace starobních důchodů o čtyřicet korun měsíčně. Podařilo se ušetřit pět korun, což je významný finanční úspěch. Čím je to, přátelé, způsobeno? Je to způsobeno zákonem, který říká, že starobní důchody se valorizují o celou inflaci, která je ovšem prakticky nulová, a o třetinu růstu průměrné mzdy, ale průměrné mzdy u nás rostou jenom o dvě, dvě a půl procenta ročně. A tím se dostávám nikoli už ke dvěma milionům starobních důchodců, tím se dostávám přibližně k šesti milionům lidí, kteří pracují, a já jsem rád, že nezaměstnanost u nás klesá a počet volných pracovních míst roste. Myslím si, že nastal čas, aby ti, kdo pracují, se daleko více než dosud podíleli na úspěchu podniků, kterým rostou zisky a část těchto zisků by se podle mého názoru měla promítat do rostoucích mezd a tím zpětně dojde i k vyšší valorizaci důchodů, právě podle té třetiny růstu průměrných mezd. Jinými slovy, žijeme v zemi, kde se neustále rozšiřuje mezera mezi těmi, kdo bohatnou, ne vždy poctivým způsobem a těmi, kdo sice pracují, ale jejich životní úroveň příliš neroste. Měli bychom se společně snažit to změnit, aby zaměstnanci měli vyšší podíl na zisku a aby se podíleli jako spolutvůrci úspěchu svých firem také na výsledku jejich práce. A musím bohužel skončit právě tím, že žijeme v zemi, která má své Kožené a své Bakaly. Žijeme v zemi, kde kdysi největší podnik v tomto regionu, to jest OKD, později New World Resources, odčerpal na dividendách před dvěma lety šest miliard korun, ale nevytvořil si žádný rezervní fond pro propuštěné horníky a pro pokračování těžby.Žijeme v zemi, kde jeden pseudopodnikatel učinil veřejný slib, že za tehdejší cenu prodá nájemní byty původním nájemníkům a tento slib nedodržel. A žijeme v zemi, kde se mnohdy nelegálně získaný majetek netrestá. A právě proto bych si přál, abychom společně pracovali na dvou věcech. Na rovnoměrnějším rozdělení podílu na ekonomickém úspěchu naší země. A abychom pracovali například prostřednictvím zákona o prokázání původu příjmů a majetku na tom, aby podíl bohatých zlodějů v této zemi postupně klesal a aby ti, kdo se dopustili dokázané krádeže, skončili v ubytovacích zařízeních svého typu. Děkuji Vám za Vaši pozornost.   
2015-01-21;http://www.zemanmilos.cz/cz/clanky/projev-prezidenta-republiky-pri-krtu-knihy-herberta-slavika-o-prazskem-hrade-563187.htm;Projev prezidenta republiky při křtu knihy Herberta Slavíka o Pražském hradě;"Milý Herberte Slavíku, dámy a pánové,  chtěl bych úvodem poděkovat za dobrou práci, která přiblíží návštěvníkům Pražského hradu i ty jeho části, do nichž se obvykle nedostanou. Nicméně, dovolte mi, abych začal, byť stručně, poněkud zdaleka.  Bydlel jsem několik let na Výtoni, což je ulice těsně pod Vyšehradem, a když jsem navštěvoval Vyšehrad, tak jsem si uvědomoval, že ve své době to bylo konkurenční sídlo českých králů, konkrétně prvního, byť ne dědičného krále Vratislava. Že Pražský hrad vlastně vyrůstal v konkurenčním prostředí, kdy dva objekty soutěžily o to, kdo bude sídlem hlavy státu. Všichni víme, jak to dopadlo. Moc se z Vyšehradu přesunula na Hradčany. V jisté fázi, například za Karla IV., šel z Hradčan průvod na Vyšehrad s lýčenou mošnou a lýčenými střevíci, jako vzpomínku na Přemyslovce. A pak došlo k husitským válkám a na Vyšehradě, kde byl původně královský palác a čtrnáct kostelů, zbyla jenom maličká rotunda svatého Martina, která sloužila jako uložiště střelného prachu a přesto se zachovala do současnosti. „Sic transit gloria mundi"". Dnes je na Vyšehradě krásný park a skoro nikdo si nepamatuje, že tam bylo původní sídlo českých králů.  A Pražský hrad obstál. Budoval se vlastně tisíc let. Když začneme kamenným obětištěm, které zde stálo jako první a kolem kterého postupně vyrůstal největší hradní komplex na světě. A toto dílo bylo Plečnikem dokončeno v roce 1926. Je to komplex, který má dva tisíce tři sta oken, takže pro normálního turistu je téměř nepředstavitelné, aby Pražský hrad prošel, byť za jeden celý den. Je to komplex, který má ono pověstné „genius loci"", ducha místa, kde se cítíte navázaný na předchozí tisíciletou historii a kde si uvědomujete, že v této historii pokorně pokračujete a snažíte se, aby Pražský hrad bylo důstojné rozvíjející se sídlo, které překoná dalších tisíc let.   Děkuji Vám za pozornost.       Miloš Zeman, prezident republiky, Pražský hrad, 21. září 2015 "
2015-01-14;http://www.zemanmilos.cz/cz/clanky/projev-prezidenta-republiky-pri-zahajeni-57-mezinarodniho-strojirenskeho-veletrhu-203806.htm;Projev prezidenta republiky při zahájení 57. Mezinárodního strojírenského veletrhu;" Vážený pane předsedo Senátu, vážený pane předsedo vlády, vážení členové vlády, vážený pane hejtmane, vážený pane prezidente jak Svazu průmyslu, tak Hospodářské komory, Excelence, dámy a pánové,chtěl jsem původně mluvit o podobném tématu, jako přede mnou mluvil můj přítel Milan Štěch, ale protože řekl všechno za mě, tak si dovolím mluvit o tématu jiném, tématu výsostně osobním. Při těchto setkáních na nejrůznějších jednáních, veletrzích, expozicích a tak dále někdy podceňujeme fenomén, který se někdy nazývá osobní chemie a někdy, protože chemie může také znamenat kyselinu solnou, osobní přátelství. A mám dojem, že velmi podstatným faktorem úspěchu nebo neúspěchu našich osobních jednání je právě to, do jaké míry dokážeme navázat kontakt se svým partnerem. Je pravda, a dnes jsme si to několikrát připomínali, že Henry Ford prohlásil, kdybych měl posledních deset dolarů, dám je do reklamy, do marketingu. Ale co by to bylo Fordovi platné, kdyby při jednání o odbytu svých výrobků působil dojmem odporným, nepřijatelným a byl by to člověk, jemuž by partneři nepodali ruku a utíkali od kontaktu s ním. Jsem přesvědčen, že drtivá většina z Vás, kteří tady sedíte, dokážete ono „people to people communication"" realizovat v praxi daleko lépe, než to dokážu například já, a že Vaše osobní kouzlo při obchodních jednáních může rozhodnout remízovou partii právě proto, že na misku vah přidáte svoji důvěryhodnost. A proto mi dovolte, abych Vám všem popřál, abyste kbelíkem svého charismatu zalili své obchodní partnery tak důkladně, že budete mít v podnikání úspěch. Děkuji Vám za Vaši pozornost.  "
2015-01-10;http://www.zemanmilos.cz/cz/clanky/projev-prezidenta-republiky-pri-oslave-statniho-svatku-slovenske-republiky-–-dni-ustavy-784405.htm;Projev prezidenta republiky při oslavě státního svátku Slovenské republiky – Dni ústavy;" Vážený pane velvyslanče, milý Petře, vážení oba ústavní činitelé, Excelence, dámy a pánové,neznám lepší vztahy mezi dvěma státy, než jsou vztahy mezi Českou a Slovenskou republikou. Tento fakt dokládají mimo jiné i průzkumy veřejného mínění, kde Češi nejvíce ze všech národů mají rádi právě Slováky, a věřím, že je tomu i naopak. Já jsem sice nebyl respondentem těchto průzkumů, ale kdybych byl, tak bych se k této drtivé většině lidí, kteří mají Slovensko a Slováky rádi, přidal.Dalším důkazem je i to, že česká a slovenská vláda zasedají společně a to už platí jenom o společném zasedání české a izraelské vlády, a u nikoho jiného dalšího.A konečně, jako třetí důkaz našeho přátelství, bych chtěl uvést, že minulý rok mně bylo velkou ctí předat svému příteli Robertu Ficovi nejvyšší české vyznamenání Řád bílého lva I. třídy. Jsem rád, že Robert Fico podpořil na posledním společném setkání obou vlád můj oblíbený projekt, kanál Dunaj-Odra-Labe, protože každý politik chce zanechat po sobě něco, co ho dlouhodobě přežije.A na druhé straně, protože ode mě určitě čekáte po těchto laskavých slovech nějaký závěrečný bonmot, dovolte mi, abych Vás jím obšťastnil. I v sebepřátelštějších vztazích je občas dobrý nějaký, jak se tomu říká „low intensity conflict"". A já v době, kdy jsem byl premiérem, jsem tento konflikt nízké intenzity způsobil svojí kritikou, nikoli slovenského piva, jak tvrdí zlomyslně novináři, ale pouze a výlučně kritikou popradského piva. S potěšením mohu konstatovat, že před jedním a půl rokem byl dvě stě let starý popradský pivovar zbourán.Děkuji Vám za pozornost.    "
2015-01-09;http://www.zemanmilos.cz/cz/clanky/projev-prezidenta-republiky-pri-tiskove-konferenci-k-jednani-vlady-944505.htm;Projev prezidenta republiky při tiskové konferenci k jednání vlády;" Vážený pane premiére, dámy a pánové, úvodem bych chtěl ocenit přátelskou a věcnou atmosféru jak na jednání vlády, tak na následujícím pracovním obědě.Uplatnil jsem svoje připomínky k návrhu zákona o státním rozpočtu, které se ve vší stručnosti dají shrnout do dvou bodů. Bod číslo jedna, skutečný ekonomický růst, je tažen reálně investicemi, a proto je zapotřebí, aby tempo růstu investic ve výdajích státního rozpočtu bylo vyšší než tempo spotřeby domácností a to bylo vyšší než tempo spotřeby vlády. To návrh rozpočtu skutečně obsahuje. Princip druhý, jak říkal John Maynard Keynes, The General Theory. V době ekonomické deprese má být rozpočet deficitní, tedy má působit anticyklicky a naopak v době ekonomické konjunktury má být rozpočet přebytkový. Bohužel, jak jsem řekl, někteří tak zvaní „keynesiánci"" citují pouze první polovinu této věty a zapomínají na druhou. Stala se chyba, že i v době šestiprocentního růstu byl rozpočet deficitní, a proto chápu, že tuto chybu můžeme napravovat pouze postupně a to snižováním deficitu státního rozpočtu, každý rok zhruba o deset miliard korun. Poslední věc, kterou bych chtěl zdůraznit, je, že vedle investic, zejména investic do dopravní infrastruktury, které mají nejvyšší multiplikační efekt, před námi všemi vyvstala nová priorita, a sice zabezpečit bezpečnost českého státu oproti vlně ilegálních, zdůrazňuji ilegálních, imigrantů. A samozřejmě tato nová priorita musí nalézt i své vyjádření v rozpočtové struktuře. Samozřejmě jsem zdvořile upozornil i na nutnost hledání rezerv a úspor v jednotlivých výdajových kapitolách, protože vždy je na čem šetřit, ale to už je otázka příliš podrobná, než abych Vás s ní zatěžoval. S panem premiérem se setkám v blízké budoucnosti, to jest právě na zmíněném brněnském veletrhu, kde můžeme v naší diskuzi se společným jmenovatelem podpory českého průmyslu a podpory technického školství pokračovat.  "
2015-01-01;http://www.zemanmilos.cz/cz/clanky/projev-prezidenta-republiky-pri-zahajeni-skolniho-roku-530802.htm;Projev prezidenta republiky při zahájení školního roku; Vážené děti, vážení rodiče, vážený pane starosto, vážená paní ředitelko, paní ředitelka tady mluvila o tom, že získáte ve škole kamarády. To je jistě pravda, ale já bych Vám z vlastní už až příliš dlouhé životní zkušenosti chtěl říci o jednom málo viditelném kamarádovi, kterého získáte, až se naučíte číst. A to je knížka. A to je ze všech kamarádů ten nejvěrnější, protože neodmlouvá, nehádá se s Vámi, můžete jím listovat, přemýšlet o tom, co Vám říká a mít radost z toho, že mluvíte s moudrým autorem té knížky, kterou si vyberete ze své vzrůstající knihovny. A já Vám přeji, abyste tohoto kamaráda co nejdříve poznali, jakmile se naučíte číst, a abyste mu zůstali věrní. V každém věku to samozřejmě bude kamarád jiný. Já, když jsem byl o něco málo starší než prvňáčci, tak jsem se zamiloval do Káji Maříka, a víte proč? Protože to byla zakázána kniha a zakázané vždycky přitahuje. Takže doma měli rodiče schovaného Káju Maříka a já ho četl znova a znova a dokonce ještě dnes o prázdninách se občas k němu vracím. Někdo má zase rád foglarovky, v mé době to byly verneovky, pak už to byla trošku dospělejší četba, ale k tomu se teprve dostanete. Takže přeji Vám, abyste se naučili číst, psát, počítat. Já jsem měl ve škole velké potíže s matematikou, tak Vám přeji, aby se Vám nic podobného nestalo, ale v každém případě, abyste toho kamaráda získali a abyste ho měli rádi. Děkuji za pozornost.  
2015-01-31;http://www.zemanmilos.cz/cz/clanky/projev-prezidenta-republiky-pri-slavnostnim-otevreni-pobocky-bank-of-china-v-cr-892185.htm;Projev prezidenta republiky při slavnostním otevření pobočky Bank of China v ČR; Vážený pane předsedo představenstva, dámy a pánové, stále vzpomínám na naše stisknutí ruky a jsem velmi rád, že jsme naplnili naši dohodu a místo toho, abych přijel na otevírání pobočky Bank of China do Vaší budovy, považoval jsem za vhodné pro zvýraznění tohoto aktu, aby se slavnostní otevření konalo právě na Pražském hradě.Děkuji, že jste přijel, děkuji, že jste dodržel slovo, o čemž jsem ostatně nikdy nepochyboval, a jsem velmi rád, že se podařilo kromě otevření pobočky také dohodnout přímé letecké spojení mezi Pekingem a Prahou, což bezesporu povede k přílivu čínských turistů. Ti turisté budou mít zájem bydlet i v hotelech vlastněných čínskými podnikateli a ti čínští podnikatelé zase budou potřebovat úvěry, aby si ty hotely mohli postavit nebo koupit, a věřím, že první, kdo jim tento úvěr poskytne, bude právě Bank of China. Pan předseda představenstva už zmínil novou hedvábnou stezku, které se nyní říká One Road, One Belt, a jsem přesvědčen, že Česká republika, která má velké zkušenosti v železničním stavitelství, se velmi ráda tohoto obrovského projektu zúčastní. Řekl jsem již panu předsedovi představenstva, že když jsem byl nedávno v Kazachstánu, tak i kazašský prezident, pan Nazarbájev tento projekt podporuje, a věřím, že i toto spojení utvrdí ekonomickou spolupráci mezi oběma našimi zeměmi. Vážím si i věcí, které jsou poněkud méně viditelné, například toho, že Čínská lidová republika souhlasila s certifikací malých a středních letadel, vyráběných v České republice, na svém území, což může otevřít cestu k expanzi českého leteckého průmyslu. Věřím, že budeme spolupracovat i v dalších odvětvích, jako příklad bych zmínil nanotechnologie nebo biotechnologie. Koneckonců v Pekingu už existuje česko-čínská klinika Sotio na výzkum rakoviny a investičních příležitostí je mnoho. Jen je najít. Proto jsem informoval pana předsedu představenstva, že Česká republika je v současnosti nejrychleji rostoucí ekonomikou zemí Evropské unie, ekonomikou s nízkou zadlužeností a nízkou mírou nezaměstnanosti, s kvalifikovanou pracovní silou a někdy se říká i s dobrou dopravní infrastrukturou, ale tento aspekt příliš nezdůrazňuji, protože vím, že tady máme ještě určité dluhy. A i zde se otevírá prostor pro spolupráci v podobě takzvaných PPP projektů, Public Private Partnerships, a samozřejmě i desítky dalších konkrétních investičních příležitostí.Řekli jsme si, že přátelství se dokazuje nikoli pouze slovy, ale i činy, a prosím, pane předsedo, abyste i moji blížící se návštěvu Číny, která odstartuje zítra odpoledne, považoval za projev takového přátelství a úcty k dnes již největší ekonomice světa.Děkuji Vám za pozornost.  
2015-01-31;http://www.zemanmilos.cz/cz/clanky/projev-prezidenta-republiky-pri-tiskove-konferenci-prezidenta-republiky-336191.htm;Projev prezidenta republiky při tiskové konferenci prezidenta republiky;Dobrý den, dámy a pánové, dlouho jsme se neviděli a věřím, že je Vám to líto, protože o prázdninách se nekonají krajské výjezdy a tedy ani tiskové konference. A protože bych nepřenesl přes srdce se s Vámi občas nesetkat, dovolte mi, abych ve svém úvodním slově se vyjádřil ke čtyřem tématům. První téma je uprchlická krize, druhé téma Fond ohrožených dětí, třetí téma moje cesta do Číny a konečně čtvrté téma připomínka srpnových výročí v množném čísle. Začnu tedy prvním tématem. Obávám se, že se tak trochu podobáme turistovi, který na thajské pláži na mořském obzoru pozoruje nenápadnou vlnku, chce si ji vyfotit a netuší, že je to jeho poslední fotografie v životě.Jsou lidé, kteří se domnívají, že migrační vlna je krátkodobá, že ustane. Podle mého názoru bude naopak zesilovat, třebaže s oscilacemi, např. v zimních měsících. Mám pro to dva důvody. První důvod je pokračující destabilizace některých, zejména afrických, ale ne jenom afrických, států. Víte, že se jim říká failed states, tedy zhruba zhroucené státy. A druhým důvodem je tak zvaný nasávací efekt. To znamená, že ti ilegální imigranti, nyní nemluvím o uprchlících, které chce česká vláda přijmout, ale o uprchlících, kteří nezákonně překračují naše hranice, sem pozvou své příbuzné, své známé. Takže proto se domnívám, že se tato vlna bude stupňovat. Samozřejmě, že bych si jako všichni přál, aby Evropská unie zpevnila své hranice, ale kromě platonických výzev k témuž zatím nevidím žádnou reálnou akci. Proto se domnívám, že by se Česká republika měla o své hranice postarat sama, že by v souladu s dublinskými dohodami měla ilegální migranty za tyto hranice vykazovat a to v případě potřeby i s nasazením armády. V této souvislosti mi dovolte, abych se vyjádřil k prohlášení, které v současné době podepsaly asi tři tisíce občanů. Já občany nedělím na vědce a nevědce a nebudu tomuto prohlášení, jako někteří komentátoři, vyčítat povýšenecký tón, protože se domnívám, že důležitější než forma je obsah, ale budu tvrdit, že tato výzva proti xenofobii míří mimo terč a to z toho důvodu, že český národ není xenofobní. Mám pro to minimálně dva argumenty. Za prvé, u nás žije bez jakýchkoli problémů a konfliktů přibližně půl milionů cizinců, tedy asi pět procent české populace, a všichni se dokázali asimilovat. Druhý důvod. Kdyby český národ byl xenofobní a netolerantní, pak by zde v politické struktuře existovaly významné politické strany s xenofobním programem, jako je například Jobbik v Maďarsku nebo Národní fronta ve Francii. Žádná taková významná politická síla ale u nás neexistuje. Poslední strana tohoto typu byli Sládkovi republikáni, ale ti už, bohu dík, vyhynuli. Takže nebezpečí této výzvy a nebezpečí rozdělování společnosti spíše vidím v riziku nálepkování, to jest, že každý kdo má obavy z oné migrační vlny, zejména z islámských zemí, může být označován za xenofoba, rasistu nebo dokonce fašistu. A to je přesně to, kde vidím ono prohlubování příkopu mezi v tomto případě většinovou společností a lidmi, kteří se pokládají za určitou elitu. Myslím si, že řešením tohoto problému by bylo, kdyby každý ze signatářů této výzvy si vzal do domácnosti alespoň jednoho uprchlíka. Nejsem sám. Pokud si dobře pamatuji, poprvé to navrhl předseda senátního klubu sociální demokracie Petr Vícha a já se k tomuto návrhu připojuji. Protože v takovém případě by tito lidé prokázali upřímnost svých úmyslů a nemohli by být podezříváni z exhibicionistického pokrytectví. To je tedy k prvnímu tématu. Téma číslo dvě, Fond ohrožených dětí. Chtěl bych úvodem poděkovat těm členům vlády, kteří hlasovali pro poskytnutí pomoci Fondu ohrožených dětí. Nicméně protože toto hlasování dopadlo tak, že rozdílem, teď nevím, jestli jednoho nebo dvou hlasů, návrh nebyl přijat, došlo k významné fiskální stabilizaci našeho rozpočtu, ušetřili jsme dvacet milionů. Bohužel na stejném zasedání vlády se objevila zpráva, že hrozí nečerpání padesáti miliard z evropských fondů, což je jistá nerovnováha. Protože podle Ústavy má prezident republiky právo zvát ministry ke konzultacím, až se vrátí z Číny, pozvu si paní ministryni Marksovou, se kterou bych rád projednal otázku novely zákona o sociálně právní ochraně dětí, neboť podle mně dostupných údajů, které potvrdila i paní ministryně, před dvěma lety, než byla tato novela přijata, Fond hospodařil vyrovnaně. Audit neprokázal žádné pochybnosti v jeho hospodaření a teprve novelou tohoto zákona se podmínky jeho financování zhoršily. Nicméně protože nestačí pouhá kritika, ale je třeba pozitivních činů, rozhodl jsem se navrhnout správní radě prezidentského fondu na splácení státního dluhu, aby přesměrovala výdaje tohoto fondu na pomoc Fondu ohrožených dětí, tedy Klokánkům, a předpokládám, i když samozřejmě nejsme schopni nahradit celý výpadek dvaceti milionů, že na konci tohoto roku z prezidentského fondu dostanou Klokánci první injekci. A samozřejmě bych chtěl vyzvat i další donátory a sponzory, kterým není lhostejný osud Klokánků, aby učinili totéž.Mám před Vámi jednu výhodu, mám tento mokrý ručník, kterým občas mohu utřít pot, ale protože nemusíte být všichni v saku, jste ve výhodě proti mně.Třetí téma, má cesta do Číny. Jsem velmi rád, že na tribuně se mnou bude francouzský ministr zahraničí Laurent Fabius, pravděpodobně i polská předsedkyně Sejmu, moji staří přátelé Tony Blair nebo Gerhard Schröder. A považuji svoji cestu do Číny jednak za výraz uznání sedmnácti milionům čínských občanů, kteří padli ve druhé světové válce, i když bych ji počítal od Nankingského incidentu, tedy od roku 1937. A pokud někdo tvrdí, že tato válka v Číně nebyla naše válka, nu tak prozrazuje zvláštní neznalost historie, protože velká část druhé světové války se odehrávala právě na asijském kontinentu.Druhým cílem mé cesty do Číny je prohloubit dosavadní ekonomickou spolupráci. Dnes, někteří z Vás tam již byli, jsme slavnostně na Pražském hradě otevírali pobočku Bank of China. Ne že by tato pobočka sídlila na Pražském hradě, bude mít svoji samostatnou budovu. A jsem velmi rád, že bude navázáno letecké spojení mezi Pekingem a Prahou. Jsem velmi rád, i když to novinářům uniklo, že se podařilo prosadit certifikaci českých malých a středních letadel a leteckých motorů na čínském území, protože to zakládá možnost expanze našeho leteckého průmyslu na čínské teritorium. Předpokládám, že během mé cesty do Číny budou podepsány některé významné dohody, o nichž budu novináře ať už v Pekingu nebo v Šanghaji informovat.Bod čtvrtý a poslední. Srpnová výročí. Jak jsem řekl, úmyslně je uvádím v množném čísle. K výročí sovětské okupace, tedy 21. srpna jsem se vyjadřoval již mnohokrát. Nemám důvod svá stanoviska měnit ani doplňovat, ale chtěl bych se vyjádřit k výročí, které se připomíná málo a to je výročí podpisu takzvaných Moskevských protokolů. Napadlo mě srovnat osud tehdejších českých reformních vůdců s osudem Emila Háchy. Tomu Hitler vyhrožoval okupací území a Göring bombardováním Prahy. Naši reformní vůdci, kteří byli v Moskvě, byli v jiné situaci, protože Československo již bylo okupováno a bombardování Prahy tedy nehrozilo. Nevisela tedy nad nimi zátěž fyzické likvidace obyvatel ani zničení hlavního města. A o to méně ospravedlnitelné bylo podle mého názoru jejich jednání. Myslím si, že tito lidé se mohli rozhodnout mezi ztrátou cti a ztrátou funkcí. Přišli o čest a své funkce, s výjimkou Gustava Husáka, během několika měsíců stejně ztratili. Právě proto si myslím, že není vhodné je heroizovat, zvláště uvážíme-li, že například Alexander Dubček jako tehdejší předseda Federálního shromáždění podepsal usnesení, na jehož základě česká armáda střílela při výročí 21. srpna 1969 do českých občanů. Pouze národ, který si nevytváří iluze o svých minulých dějinách, má podle mého názoru schopnost vytvářet pravdivé budoucí dějiny. To je úvodem vše. Zvládnul jsem to za dvacet minut a děkuji Vám za pozornost.
2015-01-25;http://www.zemanmilos.cz/cz/clanky/projev-prezidenta-republiky-pri-prijeti-vedoucich-zastupitelských-uradu-cr-v-zahranici-221283.htm;Projev prezidenta republiky při přijetí vedoucích zastupitelských úřadu ČR v zahraničí;"Vážené paní velvyslankyně, vážení páni velvyslanci, jsem velice rád, že po roce se opět setkáváme a myslím si, že naše setkání bude o něco radostnější, než bylo minulé, a to minimálně ze dvou důvodů. Za prvé bych chtěl ocenit, že nastala oboustranně korektní spolupráce mezi prezidentem a ministrem zahraničí, a za druhé, což je ještě důležitější, jsem nesmírně rád, že česká ekonomika roste čtyřprocentním tempem, zatímco před rokem, jak dobře víte, tomu tak ještě nebylo. Určitě se ozvou hlasy, které budou říkat: „Když je ekonomice dobře, tak proč bychom se starali o ekonomickou diplomacii,"" a já naproti tomu řeknu, že právě proto, že je ekonomice dobře, tak aby jí bylo dobře i v budoucnosti, musíme přidat v úsilí o ekonomickou diplomacii. Vím, že toto téma mezi Vámi vyvolává široké diskuze, někteří z Vás, zejména kariérní diplomaté, namítají, že diplomat se o ekonomickou diplomacii příliš starat nemusí, ale já se ptám, na co takoví diplomaté jsou. Každý z nich by měl znát trh, který je pro naše exportéry přijatelný, každý z nich v zemi, která má přebytek likvidity, by měl spolu s CzechInvestem pomáhat pro zahraniční investice v České republice a když to neumí, tak by měl odejít. Zažil jsem ještě jako premiér svodky z různých ambasád, které popisovaly barvitými slovy politickou situaci v jednotlivých zemích, to znamená rozložení polických sil a boj frakcí uvnitř jednotlivých politických stran. Někdy to bylo docela zajímavé, ale já jsem se ptal, k čemu nám to je. Můžeme to ovlivnit? Bezesporu nemůžeme. Zatímco můžeme ovlivnit výběr partnerských podniků, a co je také důležité, naši velvyslanci a samozřejmě i obchodní zástupci by měli vědět, které z těchto podniků jsou důvěryhodné a které nikoli. Možná víte, že jsem na nedávném projevu na sjezdu hospodářské komory kritizoval jak Českou exportní banku tak EGAP za lehkomyslné poskytování exportních úvěrů a neméně lehkomyslné pojišťování těchto úvěrů, takže prezident, ale nejen prezident, se v některých situacích stal nejen agentem našich firem, ale i vymahačem dluhů, a to není dobře. Dovolte mi, abych se krátce zastavil u teritoriální struktury našeho exportu a předeslal, že pokud jde o teritoriální preference, mám k nim velice skeptický náhled a dávám přednost tak zvaným oborovým preferencím, a proto jsem velmi rád, že ministerstvo zahraničí seznam oborových preferencí nedávno vydalo. Uvedu jen jeden jediný příklad. Navštívil jsem Střední Asii a mimo jiné jsem byl v Tádžikistánu. Každý z vás právem řekne, že je to nejchudší země Střední Asie, a co tam my máme pohledávat. Ano, je to nejchudší země, zatím, ale je to země s obrovským hydroenergetickým potenciálem, který je využíván zhruba z pěti procent. A my máme podniky, které by tam rády dodávaly jak vodní elektrárny, tak turbíny, a protože při plném využití Pamíru by Tádžikistán dokázal zásobovat elektřinou celou Střední Asii, tak tady máte právě rozdíl mezi teritoriální a oborovou preferencí. Víte dobře, že jsem propagátor naší spolupráce s Čínou, která se buď tento, nebo příští rok stane největší světovou ekonomikou a předstihne tak Spojené státy. Jsem rád, že v souladu s vládou budu moci v Pekingu mimo jiné být účasten i podpisu několika významných dohod, které, jak doufám, zahájí čínskou investiční expanzi v České republice, ale nejen ekonomických dohod, ale i dohod v řadě dalších oblastí včetně sportovní, kulturní, vědeckovýzkumné a tak dále. Oceňuji soulad mezi vládou a mnou, i když opozice proti této návštěvě, jako konec konců každá opozice, co jiného má dělat, protestuje. Ale vedle Číny vidím i další teritoriální příležitosti. Rád jsem nedávno kolegu Hovorku jmenoval velvyslancem v Indii, protože jako bývalý náměstek Ministerstva průmyslu a obchodu má bohaté zkušenosti, a věřím, že otevřeme i poněkud zakletý indický trh. Plánuji samozřejmě i cestu do Ázerbájdžánu, kde, jak víte, nám tato země dodává deset procent celkových dodávek ropy. Plánuji cestu do Latinské Ameriky, kde si rovněž, myslím, můžeme vytvořit určité exportní pozice, a tak bych pokračoval dál a dál, až bych v podstatě vyjmenoval celý atlas s výjimkou Antarktidy. Ale dovolte mi, abych závěrem, protože smysl našeho setkání je především diskuze, se věnoval i otázkám, které nemají bezprostředně ekonomickou povahu. První je otázka tak zvané migrační vlny. Jsem samozřejmě pro to, aby Evropská unie chránila svoje hranice. Mimochodem, když jsem před dvěma lety mluvil v Evropském parlamentu ve Štrasburku o potřebě vytvoření evropské armády, zažil jsem některé úsměvy. Dnes by se nám taková armáda nesmírně hodila. Evropská unie má zatím organizaci, která se jmenuje Frontex. Ta organizace má asi tři málo vyzbrojené nebo dokonce úplně nevyzbrojené lodičky, a když jednou pašeráci lidí vyložili svoji dodávku na pobřeží a vraceli se s kalašnikovy v rukou pro svoji loď, tak místo toho, aby je Frontex postřílel nebo alespoň zatkl, tak díky těm kalašnikovům je nechal i s tou lodí odplout. Proto si myslím, že základní nedostatek Evropské unie je nedostatek vůle vyvolat tuto společnou obranu jednotné hranice Evropské unie, a třebaže Česká republika nabízela pomoc jak Itálii, tak Řecku, tak tato pomoc v zásadě nebyla reflektována. To mě vede k závěru, že je zapotřebí hledat i cesty, jak migrační vlně, tedy ilegálním uprchlíkům, nikoli uprchlíkům, které česká vláda přijme, zabránit, a to pokud možno už na hranicích naší republiky. Víte ostatně, že o podobném opatření uvažují i další státy, některé dokonce staví ploty. Já sám, po zkušenosti s berlínskou zdí, mám určitou averzi vůči plotům a zdem, nehledě na to, že v Srbsku už jsou údajně vykoupeny všechny nůžky na stříhání plechu, takže je velmi pravděpodobné, že to plot nezastaví. Já si vzpomínám na staré Kréťany, kteří, když byli dotázání, proč nemají hradby, odpověděli: „Našimi hradbami jsou naši muži."" Vítám, že ve srovnání s minulým rokem i ve vojenské oblasti došlo k některým pozitivním posunům. Dva roky jsem apeloval na to, abychom se účastnili mise OSN na Golanech, a jsem rád, že jsme tam zatím poslali alespoň tři důstojníky. Považuji za užitečné, abychom se účastnili i mise UNIFIL, které se mimochodem účastní drtivá většina členským zemí Evropské unie. Vítám trvalou přítomnost našich vojáků v Afghánistánu, kde mimochodem byla nedávno i moje paní, a myslím si, že je rozumné, že působíme i v Mali, že v omezeném množství působíme na Sinaji a že se jedná o vyslání naší mise do Keni, případně i do Čadu. To není žádný agresivní militarismus, to je pouze snaha, aby teroristé nemohli rozvíjet svoje aktivity tím způsobem, že by se jejich spící buňky nakonec objevily i na českém území, a až by vyletěla do povětří pražská katedrála, tak by se každý ptal, proč jsme proti tomu nepodnikli v rámci našich možností adekvátní opatření. Jsem přesvědčen o tom, že moje budoucí návštěva Číny, kde průlomovou cestou byla už návštěva ministra zahraničí, povede k podepsání dalších významných dohod, nejen ve sportovní, ale i v investiční oblasti. Jak jsem již řekl, nechte se překvapit, ale podle informací, které mám, by to mohly být velmi zajímavé investice, a ti, kteří občas říkají, že o čínských investicích v České republice dosud nevědí, mohou být příjemně překvapeni během nejbližší doby. Omlouvám se, že na rozdíl od jakéhosi obecného politizování jsem se ve svém vystoupení soustředil především na věci, které může česká politika reálně ovlivnit. Malá, exportně otevřená česká ekonomika by si neměla vytvářet zbytečné nepřátele. Měla by protestovat proti sankcím, embargům a bojkotům, protože právě příklad Kuby ukazuje, že po padesáti letech naprosto nesmyslného bojkotování této země bylo embargo nakonec zrušeno. A myslím si, že v budoucnosti dojde i k obnovení korektních ekonomických vztahů s Ruskou federací, kde je ovšem právě ten problém, který jsem v úvodu zmínil, že si občas vybereme partnery, kteří pak neumí zaplatit a politici musí intervenovat, aby došlo k jakémusi narovnání. Dovolte mi tedy, abych vám závěrem popřál ve vašich funkcích hodně zdaru, hodně exportních příležitostí pro naše vývozce, věřím, že budete spolupracovat jak s CzechInvestem, tak s CzechTradem, tak s CzechTourismem, tak s českými centry. Všechny tyto organizace mohou být užitečné. Doporučuji zvýšit intenzitu spolupráce i s našimi honorárními konzuly, jednoho z nich, pana Novaka z Atlanty, jsem nedávno vyznamenal, protože udělal ve Spojených státech obrovský kus práce, a věřím, že až se sejdeme za rok, tak budeme konstatovat, že tvrzení, které kdysi, někdy v devadesátých letech, zaznívalo a bylo pak právem poněkud ironizováno, to znamená, že jsme ekonomickým tygrem Evropy, bude konečně pravdivé. Děkuji Vám za Vaši pozornost."
2015-01-13;http://www.zemanmilos.cz/cz/clanky/projev-prezidenta-republiky-pri-odhaleni-busty-francouzskeho-prezidenta-mitterranda-124736.htm;Projev prezidenta republiky při odhalení busty francouzského prezidenta Mitterranda;" Vážený Karle Srpe, vážení velvyslanci Slovenské a Francouzské republiky, vážený pane profesore,je zajímavé, že vždycky ten, kdo je autorem, je až na konci, ale platí přísloví: „Finis coronat opus.""Myslím si, že by to měl být právě Karel Srp, jako účastník památné snídaně s Françoisem Mitterrandem, který by měl největší právo pronést zde projev. Ale protože jsem byl o tento projev požádán já, dovolím si zmínit jednu událost, která předcházela slavnému setkání s disidenty u Françoise Mitterranda.Byla to asi rok předtím návštěva holandského ministra zahraničí. Tuším, že se jmenoval Max van der Stoel, ale pokud ne, tak mě opravte, který poté, co se rovněž setkal s disidenty, byl z tehdejšího Československa prakticky vyhoštěn. A dodnes si vzpomínám na takovou naivní veršovánku v deníku Rudé právo, kde jinde: „Jede, jede poštovský panáček, jede zpátky do země tulipánů."" Nu a to bylo takové nepřímé varování tehdejšího režimu přijíždějícímu francouzskému prezidentovi, aby se setkal s disidenty na pracovní snídani v Buquojském paláci, tedy v rezidenci francouzského velvyslanci. A já bych chtěl ocenit statečnost, s jakou u vědomí tohoto rizika François Mitterrand tuto snídani nejenže absolvoval, ale dokonce ji i přetáhl a nechal na sebe čekat tehdejšího prezidenta Československé socialistické republiky Gustava Husáka. A odvaha je něčím, co je u politiků poměrně neobvyklé, a nechat čekat hostitelského prezidenta je tak nádherná provokace, a já mám provokace rád, že bych chtěl, kromě slavnostních projevů, i na tuto maličkost upozornit a chtěl bych vzdát úctu jednomu ze dvou největších francouzských prezidentů. Samozřejmě, že jednoho krásného dne budu odhalovat i bustu Charlese de Gaulla, ale projev na jeho poctu si nechám až pro tuto příležitost.Takže závěrem, milý Karle Srpe, je mi opravdu líto, že Tě Etická komise vyloučila z účastníků třetího odboje. Nejsi toho zřejmě hoden, neboť Jazzová sekce, která měla několik desítek tisíc členů a která byla pravidelně zakazována komunistickým režimem, byla zřejmě organizace, kterou Etická komise nepokládá za příliš důležitou. A o to srdečněji bych Ti chtěl poděkovat za iniciativu, kterou jsi i v souboji s památkáři vyvinul pro instalaci busty Françoise Mitterranda.  "
2015-01-26;http://www.zemanmilos.cz/cz/clanky/projev-prezidenta-republiky-na-tiskove-konferenci-k-ukonceni-navstevy-kraje-vysocina-682663.htm;Projev prezidenta republiky na tiskové konferenci k ukončení návštěvy Kraje Vysočina;" Vážený pane hejtmane, milý Jirko, dámy a pánové,  jistě očekáváte a víte, že můj vztah k Vysočině je poněkud jiný, než k ostatním krajům České republiky. Ne, že bych ty kraje neměl rád. Ne, že bych si nezamiloval některá místa. Například rybník Rožmberk a velké dílo Jakuba Krčína z Jelčan Sedlčan, protože teď jsem byl v Jižních Čechách, ale přiznávám, že Vysočina je kraj mého srdce a proto jsem tady v poněkud jiném rozpoložení, než v krajích jiných.  Samozřejmě, že jsme navštívili několik významných podniků a zabývali jsme se jak jim pomoci při jejich exportu. Problém je, že třeba u Telče, kterou jsem označil za nejkrásnější město Vysočiny, je v době turistického ruchu šesti procentní nezaměstnanost, ale mimo sezónu jedenácti procentní nezaměstnanost, takže my oba dva s panem hejtmanem se stýkáme například s čínskými podnikateli a hledáme i zde možnosti zahraničních investic.   Mluvili jsme o dopravních problémech. Já jsem samozřejmě potlačil svůj konflikt zájmů a jenom velmi jemně, nenápadně jsem loboval za obchvat Nového Veselí, ale za to velmi rozhodně jsem loboval za to, aby významný podnik, který má světovou úroveň a který je toho času poblíž Okříšek, tak aby měl zlepšené dopravní komunikace.   A tak jsme v podstatě projížděli město za městem, obec za obcí. Byl jsem teď i v obci Lípa, která byla označena jako vesnice roku Vysočiny. Má tisíc obyvatel podobně, jako Nové Veselí a zabývali jsme se místo celosvětovými problémy, které jsou jistě také důležité, tím čemu Tomáš Masaryk říkal „drobná, černá, trpělivá práce"". To znamená, jak alespoň trochu pomoci z pozice hejtmana i z pozice prezidenta dalšímu rozvoji Kraje Vysočina, včetně toho, že by to měl být kraj, který by byl jedním z jader rozvoje cestovního ruchu a turistiky. A že by to měl být kraj, kterému bychom měli věnovat větší pozornost, než kterému byla věnována v minulosti.   Je to kraj brambor a kamení. Ale produkce brambor za posledních dvacet let tady klesla o devadesát procent, zatímco kamení zůstalo a pole jsou místo brambory pokryta solárními panely. Takže problémů k řešení je dost. Já se těším, že sem přijedu za rok a slíbil jsem panu hejtmanovi, že příští rok bude na tapetě Pelhřimovsko, protože to je snad ještě jediný úsek Vysočiny, který jsme dosud nenavštívili.   Děkuji Vám za Vaši upřenou pozornost.           Miloš Zeman, prezident republiky, Havlíčkův Brod, 26. června 2015  "
2015-01-24;http://www.zemanmilos.cz/cz/clanky/projev-prezidenta-republiky-pri-setkani-s-krajskými-zastupiteli-kraje-vysocina-863550.htm;Projev prezidenta republiky při setkání s krajskými zastupiteli Kraje Vysočina; Vážený pane hejtmane, milý Jirko, dámy a pánové,  Jsem na Vysočině a Vy znáte můj vztah k tomuto kraji, který je zcela odlišný od vztahu k jiným krajům. Nicméně protože jsem bývalý ekonom, tak při studiu podkladů jsem se zaměřil na jednu věc, a sice na rozpočet Kraje Vysočina. Chtěl bych konstatovat, že Kraj Vysočina je jediný, který podle údajů Ministerstva financí od roku 2010 trvale hospodaří s přebytkovým rozpočtem a za to bych chtěl nejenom panu hejtmanovi, ale i všem ostatním poděkovat.  Druhá věc, která s rozpočtem souvisí, je i to, že věnujete potřebný podíl prostředků na investice a nikoli pouze na spotřebu a ten, kdo investuje, vytváří budoucnost. Ten, kdo spotřebovává, pouze udržuje přítomnost.  A třetí věc, která mě zaujala, a která neexistuje v žádném jiném kraji, je takzvaný participativní rozpočet. Víte, že se všichni chlubí rozklikávacím rozpočtem, což je taky dobrá věc, ale participativní rozpočet, který vede k větší účasti občanů, máte jenom Vy.  Takže když Vás srovnám s centrem, které hospodaří s téměř sto miliardovým deficitem, tak jste daleko lepší a měli byste převzít vládu v této zemi.  Jinak bych chtěl omluvit svoji ženu, poslal jsem ji do vězení. I s ženou pana hejtmana. Takže jsme tohoto času oba dva svobodní mládenci, a kdyby některá z dam měla zájem, má příležitost. Ta věznice je, tuším, Jirko ve Světlé nad Sázavou a jedna z vězenkyň, je to jinak lehká věznice, je pětinásobná vražednice a samozřejmě všechny její oběti jsou muži, protože nenávidí muže. Je to taková zvláštní diagnóza. No tak uvidíme, jak dopadne její mužský doprovod, třeba se vrátí v poněkud redukovaném počtu.  A závěrem bych chtěl, protože vím, že jsou tady přítomni i někteří starosti a starostkyně, chtěl bych blahopřát všem, kdo byli zvolení, ať už znovu opětovaně anebo poprvé a současně s tímto blahopřáním bych jim chtěl i kondolovat, protože funkce starosty, to je něco jako vysoký strom, do kterého bije blesk, který si nevšimne stromů nižších, tedy radních a zastupitelů a platí takový zákon, který znám i ze své vlastní praxe. Máte-li úspěch, je to dílo týmu, máte-li neúspěch, je to dílo starosty.  Takže ještě jednou všem nově zvoleným blahopřeji a přeji jim hodně úspěchů v jejich práci.   Miloš Zeman, prezident republiky, Jihlava, 24. června 2015 
2015-01-24;http://www.zemanmilos.cz/cz/clanky/projev-prezidenta-republiky-pri-setkani-s-obcany-v-novem-veseli-224200.htm;Projev prezidenta republiky při setkání s občany v Novém Veselí;Vážený pane starosto, milí a vážení sousedé,  tak tohle opravdu nemůžu říci nikde jinde než v Novém Veselí. Milí a vážení sousedé! Jak už řekl pan hejtman, bydlím tady s Vámi od roku 1990, píše se rok 2015. Skončilo období naplaveniny, začalo období usazeniny.  Nebudu mluvit dlouho, protože si myslím, že smyslem všech těchto setkání s občany je především diskuse. Chtěl bych učinit jenom několik málo poznámek o věcech veselých i věcech smutných, které nás v obou případech provázejí životem.   Začnu tou věcí veselou. Chtěl bych blahopřát starším dorostencům v házené k získání mistrovského titulu. A jsem rád, že jsem trochu mohl přispět k výstavbě sportovní haly, protože si myslím, že si to Nové Veselí bohatě a bohatě zasloužilo.  Přejdu k věci smutné, když jsme se dohodli s hejtmany, že u  Novoveselského rybníka vysadíme dubovou alej, nečekali jsme, že to bude mít tak smutný konec a že tuto alej zasvětíme památce Petra Vejvody, který byl ve Žďáru zavražděn šílenou ženou, když bránil svoji spolužačku. Já už jsem rodičům Petra Vejvody nedávno na Hradě předal Zlatý záchranářský kříž a chtěl bych Vám oznámit, že 28. října bude posmrtně vyznamenán Medailí Za hrdinství. Já vím, že to život nenahradí, ale je to výraz úcty k činu, který vykonal.   Třetí věc se týká pěšinky. Víte, co je to pěšinka? To není účes ve vlasech. Pěšinka, to je cesta kolem Veselského rybníka, o kterou jsem prosil bývalého i přítomného starostu a chtěl bych přítomnému starostovi poděkovat za to, já si to dneska zkontroluji, že tu pěšinku kolem Veselského rybníka opravdu udělal. Zjistil jsem si, kolik je tam laviček, protože až se sem vrátím, tak už budu pohybově málo schopný a budu posedávat od jedné lavičky ke druhé. No a on mně slíbil, že jsou tam čtyři. Já si je dneska přepočítám. Takže je to taková malá dopravní stavba pro důchodce, pro milence, pro ženy s kočárky a myslím si, že nám všem tato stavba udělá radost.  No a skončil bych jednou velkou dopravní stavbou. Nejsem ani ministr dopravy ani hejtman Kraje Vysočina, jsem jenom prezident České republiky, nicméně se svým neodolatelným osobním kouzlem jsem se dnes obrátil na pana hejtmana se zdůrazněním, že Nové Veselí by si opravdu zasloužilo obchvat po té, co byl vybudován obchvat v Bohdalově a v Jamném a jsem rád, ale myslím si, že není dobré se chlubit cizím peřím, když Vám pan hejtman sám řekne, k jakým závěrům jsme na dnešní poradě dospěli. Takže jsem rád, že jsem tady. Vracím se domů, protože tady jsem doma  Miloš Zeman, prezident republiky, Nové Veselí, 24. června 2015 
2015-01-19;http://www.zemanmilos.cz/cz/clanky/projev-prezidenta-republiky-pri-29-schuzi-poslanecke-snemovny-parlamentu-cr.htm;Projev prezidenta republiky při 29. schůzi Poslanecké sněmovny Parlamentu ČR;"Vážený pane předsedo Poslanecké sněmovny, vážení členové vlády, paní poslankyně, páni poslanci,prezident republiky má právo mluvit kdykoliv o čemkoliv, a proto mi dovolte, abych dříve, než přejdu k hlavnímu tématu svého vystoupení, se pouze ve třech větách vyjádřil k tématu, které jste projednávali včera večer.Věta první. Jsem zásadně proti připravovaným imigračním kvótám Evropské unie. Věta druhá. Jsem pro, aby Česká republika v rámci svých možností pomáhala uprchlíkům buď na jejich území, nebo na území sousedním. A věta třetí. Domnívám se, že konkrétní formou této pomoci může být vyslání u nás dosti nevyužité 6. polní nemocnice do Jordánska, kde je 600 000 uprchlíků ze Sýrie, a to je návrh, který jsem společně s kolegou Hamáčkem předložil před několika málo měsíci na poradě nejvyšších ústavních činitelů. Chtěl bych už jen dodat, že rozhodně nemám strach, a pokud mám strach, tak z dlouhých a bezobsažných projevů, které nenavrhují žádné řešení.A nyní již mi dovolte, abych přešel k hlavnímu tématu svého vystoupení. Dovolte mi začít poněkud nostalgickou vzpomínkou. Když jsem byl předseda vlády, předložil jsem dvakrát do Poslanecké sněmovny návrh zákona o prokázání původu příjmů a majetku. Tento návrh byl dvakrát zamítnut, protože ve Sněmovně měla stodvačlennou většinu skupina pravicových poslanců. Cítím to jako svůj osobní dluh, a proto jsem velice rád, že tento zákon mohu při svém dnešním vystoupení podpořit a požádat Vás, abyste jej přijali. Od té doby se mnohé stalo. Ti, kdo argumentovali tím, že tento zákon obtěžuje poctivé občany, zřejmě zahrnovali mezi poctivé občany i ty, kdo získávali krabici od vína, kde nebylo víno, ty, komu připluli kapříci, kteří nebyli kapry, ty, kteří se dopustili úděsně vysokých daňových podvodů, a Vy víte, že ve Spojených státech je daňový podvod druhým nejvážnějším trestným činem hned po vraždě, zatímco u nás je to kavalírský delikt.Chtěl bych ocenit na tomto zákonu dvě věci a dvě věci naopak kritizovat jako možný podnět pro Vaše pozměňovací návrhy. První věcí je přesun důkazního břemene na, jak by řekl Jára Cimrman, sprostého podezřelého, vyjádřeno právnickou terminologií, na důvodně podezřelého. Vzpomínám si na příhodu, kterou mi kdysi vyprávěl rektor jedné brněnské vysoké školy. Byl pozván ke svému kolegovi na německou univerzitu a německý rektor si právě koupil vilu. Přišel na pracovní snídani a tam se neohlášeně objevil pracovník německého finančního úřadu a říkal: „Pane rektore, mám tady za 10 let zpátky Vaše daňová přiznání, znám cenu vily, kterou jste si koupil, kde jste na to vzal? Podle daňových přiznání jste na to nemohl mít prostředky."" Německý rektor šel k sekretáři, otevřel ho, vytáhl notářsky ověřenou závěť a sdělil, že zdědil tolik a tolik peněz a z těch peněz si koupil vilu. Úředník se uklonil a odešel a to bylo vše. Jinými slovy, ten, kdo získal své prostředky legálním způsobem, se podle tohoto zákona nemá čeho obávat. Mají se obávat ti, kdo zbohatli okrádáním státu, kdo zbohatli korupcí, a Vy víte, že každý úplatek je svým způsobem nelegální příjem, a tedy daňový podvod.Druhá věc, kterou bych chtěl ocenit, je to, že místo soudu bude o výši udělených pokut rozhodovat finanční úřad. Mám pro to velmi jednoduchý důvod. Zejména v otázkách ekonomické kriminality rozhodují soudy nesmírně pomalu a s podezřením na zkorumpovanost některých soudců.Nechci samozřejmě paušalizovat a obviňovat všechny soudce, policisty či státní zástupce z toho, že jsou zkorumpováni. Ale máme zde příklad konkurzního soudce Berky, máme zde příklad Berdychova gangu, máme zde příklad insolvenční mafie a tak bych mohl pokračovat dál a dál.Dovolte mi opět jednu stručnou ilustraci. Ještě moje vláda podala trestní oznámení na člověka, který si v plzeňské Kreditní a průmyslové bance půjčil jednu miliardu korun. No, to je přece přirozené, každý podnikatel ví, že stačí jít do banky, říci si o miliardu, bankéř zasalutuje a máte miliardu na účtu. Nicméně tento člověk ten úvěr, miliardový úvěr, dostal. Nesplatil ho. Banka, která měla třináct tisíc drobných a středních střadatelů, zkrachovala, a když se konečně po více než deseti letech tento případ dostal k soudu, hádejte, jaký byl rozsudek. Rozsudek zněl: Osvobozen. Zdůvodnění: nešlo o úvěrový podvod, ale, cituji doslova, o „chybný podnikatelský záměr"".Tento judikát samozřejmě otevírá dveře všem úvěrovým podvodníkům, aby prohlásili, že oni opravdu, ale opravdu ten úvěr chtěli splatit, ale že měli chybný podnikatelský záměr. Čili mohou být trestáni pouze za svoji neschopnost a neschopnost bohužel dosud není trestným činem.Nyní bych přišel ke dvěma bodům, u kterých mám určité pochybnosti. První je princip tzv. nepravé retroaktivity. Zákon je v tomto případě poněkud nejasný. Mluví o prekluzivních lhůtách v základní sazbě tři a maximálně sazbě deset let. Co právník, to jiný názor na tzv. nepravou retroaktivitu. Nicméně v každém případě si myslím, že majetek je kumulativní veličina, zatím co příjem je veličina taková, a že bychom měli tedy zkoumat majetek v času ""t"", přičemž bychom měli přihlédnout k co nejdelšímu období, kterým se tento majetek kumuloval.Nevím, jestli je zde přítomna paní poslankyně Jana Lorencová z hnutí ANO, ale napsala krásnou knihu, která se jmenuje Krvavé oleje, kde popisuje, jak manželky vysoce postavených politiků si s igelitkami přicházely pro provize, které vyplývaly z rozdílu daňových sazeb mezi topnými oleji a motorovou naftou.Tak jsem čekal, kdo z těchto politiků, kteří jsou tam v této knize jmenováni, ji bude žalovat. A nežaloval ji nikdo. To je první otázka, protože bych si samozřejmě přál, aby tento zákon směřoval i do minulosti a aby nebyl redukován na deklaraci typu „co sis nakradl, to je tvoje, ale dál už nekraď"".Druhá, předposlední poznámka se týká penalizačních sazeb, které jsou tam uvedeny v několika variantách, a byl bych velmi rád, kdyby některým z Vašich pozměňovacích návrhů byly tyto penalizační sazby zpřísněny, protože je pokládám za příliš mírné.Poznámka poslední. Pokud jde o předložení v případě důvodného podezření výkazu majetku, není to nic nového. Když si přečtete trestní zákoník a najdete tam § 227, tak zjistíte, že prokázání původu majetku je obsaženo již v tomto paragrafu a často se používá pro takové účely, jako je žádost o sociální dávky a tuším, že i exekuce. Proč by se tedy proboha nemělo používat i v případě podezření z daňového podvodu, tedy z okradení, nikoliv své vlastní rodiny, ale z okradení státu.Chtěl bych skončit tím, že si vzpomínám na diskusi s bývalým předsedou italského Senátu, který se jmenoval Violante. Byl pověstný i tím, že napsal krásnou báseň na počest malé holčičky, kterou zavraždila italská mafie, ale kromě toho byl pověstný právě svými protikorupčními zákony. A ten mi říkal, největší trest, který můžete mafiánovi udělit, není to, že ho pošlete do vězení. Největší trest pro mafiána je zabavení jeho majetku.A byl i příklad mafiána, který se jmenoval Riina a který měl v centru Říma obrovský palác. A ten mu byl zabaven. Pak se diskutovalo, k jakému účelu má být tento palác využit. A protože to nemohl být ani noční klub ani jiné veřejně prospěšné zařízení jako například kasino, tak z toho udělali školu. Znám několik paláců v České republice, které by rovněž prospěly rozvoji našeho školství.Závěrem mi dovolte jednu provokaci, protože bez ní bych ani nemohl odejít. Při uznání potenciální nevinnosti státních zástupců, policistů a soudců si kladu otázku, proč byl onen zmíněný miliardový podvodník osvobozen? A říkám si, co když z té miliardy uvolnil padesát milionů, aby podplatil policistu a ten jeho případ odložil. Když mu to nevyšlo, tak uvolnil sto milionů, aby podplatil státního zástupce, aby nezahajoval trestní stíhání. A když mu nevyšlo ani to, uvolnil dvě stě milionů, aby podplatil soudce a ten vynesl osvobozující rozsudek.Pouze bych doporučoval, aby tento model nebyl aplikován u člověka, který ukradne deset tisíc korun, protože představa, že dáte dvě stě korun policistovi, pět set korun státnímu zástupci anebo tisíc korun soudci, by vedla pouze k tomu, že byste dostal zvýšenou trestní sazbu zahrnující i pokus za nedostatečnou korupci.Takže mi dovolte, abych závěrem, třebaže bych si přál, aby tento zákon byl ještě přísnější, se přimluvil za jeho přijetí. Nesdílím názor ministra financí, že nemusí přinést podstatné příjmy do státního rozpočtu, ale to samozřejmě bude záviset právě na aktivitě finančních úřadů.A jestliže na začátku transformačního období se nepoctiví podnikatelé vyznačovali především fialovými saky a bílými ponožkami, uprostřed tohoto období se vyznačovali právě obrovskými daňovými podniky, podvody, a vyčlenili se ze skupiny baťovských podnikatelů směrem ke skupině kožených podnikatelů. Pokud tato skupina bude tímto zákonem alespoň částečně eliminována, budu to považovat nejenom za úspěch této vlády, nejenom za úspěch této Poslanecké sněmovny, ale s trochou zmíněné nostalgie i za úspěch svůj.A zcela závěrem mi dovolte, abych s prognostickým předstihem popřál Poslanecké sněmovně hezké prázdniny a hodně úspěchů v její práci.Děkuji Vám za pozornost. "
2015-01-17;http://www.zemanmilos.cz/cz/clanky/projev-prezidenta-republiky-pri-jmenovani-ministryne-skolstvi-mladeze-a-telovýchovy-124536.htm;Projev prezidenta republiky při jmenování ministryně školství, mládeže a tělovýchovy; Vážený pane předsedo vlády, vážená paní ministryně, vážený pane Chládku, dámy a pánové,dovolte mi, abych Vám úvodem ještě jednou blahopřál k Vašemu jmenování. Chtěl bych se na začátek rozloučit i s Vaším předchůdcem, o němž jste, pane premiére, řekl, že to byl nejlepší ministr školství za posledních deset let. Mimochodem, jakýsi Ištván Léko z Lidových novin tento Váš výrok přisoudil mě, ale já se nerad chlubím cizím peřím. Marcel Chládek byl někdy považován za gejzír nápadů, ale já vždy dávám přednost gejzíru před vyschlým pramenem. Takže bych mu chtěl za jeho práci poděkovat.Jsem velmi rád, paní ministryně, že jsme se dohodli na základním úkolu Vašeho rezortu, a sice podpoře technického školství ve všech třech stupních, protože ke mně přicházejí zaměstnavatelé a říkají, my bychom přijali tři sta, čtyři sta nových pracovníků a my je nemáme, protože máme absolventy jiných než technických oborů. A tak jim říkám, proč jim neposkytnete stipendia a nepřispějete tak k vícezdrojovému financování školství. Někteří to dělají a někteří mi odpovídají, my nemůžeme, protože není právní záruka, že by po absolvování u nás zůstali, takže bych Vám chtěl velice poděkovat, že jste mi v průběhu našeho rozhovoru, jako erudovaná právnička, sdělila, že taková právní záruka už existuje a že je proti plnění této stipendijní smlouvy.Dovolte mi, abych Vám závěrem ještě jednou popřál hodně úspěchů do té Vaší nelehké práce, která zejména v rezortu školství, ale já bych řekl, že téměř ve všech ostatních rezortech, bývá právem považována za cestu minovým polem. Hodně zdaru.  
2015-01-17;http://www.zemanmilos.cz/cz/clanky/projev-prezidenta-republiky-pri-slavnostni-veceri-poradane-pri-prilezitosti-summitu-ministru-zdravotnictvi-cinske-lidove-republiky-a-ceske-republiky.htm;Projev prezidenta republiky při slavnostní večeři pořádané při příležitosti summitu ministrů zdravotnictví Čínské lidové republiky a České republiky;" Vážená paní místopředsedkyně Státní rady, vážení členové obou spřátelených vlád, vážení hosté,před chvílí jsme viděli něco, co někteří méně inteligentní novináři nazývali „Krtečkovou diplomacií"". Zaujme-li tato diplomacie novou generaci s obou našich spřátelených zemí, máme vyhráno.Ale chtěl bych dnes s poděkováním organizátorům tohoto setkání mluvit o tom, co je hlavním tématem, a to je naše zdraví. A musíte uznat, že zdraví je tématem, které se stává tím více naléhavějším, čím více stárneme. Jsem proto rád, že při příležitosti návštěvy paní první místopředsedkyně Státní rady jsme mluvili i o tom, že poté, co se podařilo úspěšně posunout spolupráci v obou zemích v oblasti průmyslu a dopravy, nastupuje před námi další úkol. A tímto úkolem je spolupráce v oblasti výzkumu a vývoje, tedy v oblastech, které se mohou stát perspektivní třeba i za desítky let a které prospějí právě našim dětem.Přál bych si, aby se rozšiřovala výměna studentů i vědců například v oblasti biotechnologií, protože jsem stejně jako ostatní ujišťován o tom, že tento výzkum může vést až k nesmrtelnosti, přičemž tyto prognostici pro jistotu neříkají, kdy by nesmrtelnost měla nastat.Nicméně, chtěl bych závěrem svého projevu připít na zdraví nás všech, zejména na zdraví paní místopředsedkyně Státní rady, a chtěl bych připít na zdraví Čínské lidové republiky a její prospěch, protože na rozdíl od nesmrtelnosti je krátkodobá a poměrně spolehlivá prognóza, že se Vaše země, paní místopředsedkyně, během několika málo let stane největší ekonomikou světa.Země budou spolupracovat bez ohledu na svoji velikost, tak jako se mohou mít rádi Krteček a Panda. Ale důležité je, abychom mezi sebou pěstovali pocit úcty, vzájemného porozumění a přátelství.  "
2015-01-05;http://www.zemanmilos.cz/cz/clanky/projev-prezidenta-republiky-pri-ceremonialu-k-ucteni-pamatky-mistra-jana-husa.htm;Projev prezidenta republiky při ceremoniálu k uctění památky mistra Jana Husa;" Vážení přítomní, dámy a pánové,po devadesáti letech bude na Hradě opět vztyčen prapor s husitským kalichem. Před devadesáti lety tak učinil Prezident Osvoboditel Tomáš Garrigue Masaryk a při této příležitosti řekl památnou větu „Tábor je náš program"". Vím, že tehdy tato věta a tento prapor vyvolaly kontroverze, takže papežský legát na protest opustil Prahu. Chci věřit, že se tyto kontroverze nebudou opakovat, i když lituji neúčasti některých na tomto setkání.Když jsme přemýšleli o tom, jaké barvy husitský prapor měl, vyšli jsme z Jenského kodexu, který vznikl v Praze v druhé polovině 15. století, poté se přesunul do Jeny, ale počátkem padesátých let byl do Prahy vrácen. A na tomto praporu je zlatý kalich na červeném pozadí. Říkám to proto, protože někteří historici pod vlivem jinak krásných Jiráskových románů protestovali bez znalosti Jenského kodexu proti tomuto zobrazení.Položme si otázku, kolik českých osobností přežilo šest set let, aby se jejich památka nejenom uchovala, ale aby byla stále silnější. Položme si otázku, zda kritika mistra Jana ohledně hrabivosti církve, ohledně toho, že odpustky, tedy odpuštění hříchů, nebyly vykoupeny pokáním, ale penězi, zda tato kritika mistra Jana je svým způsobem aktuální i dnes.Zažehl plamen, který bude v naší historii setrvávat. Bible praví: „Kámen, který zavrhli stavitelé, učiněn jest kamenem úhelným"", Jan Hus je úhelným kamenem českých dějin.    "
2015-01-01;http://www.zemanmilos.cz/cz/clanky/projev-prezidenta-republiky-pri-setkani-s-krajskými-zastupiteli-jihoceskeho-kraje.htm;Projev prezidenta republiky při setkání s krajskými zastupiteli Jihočeského kraje;"Vážený pane hejtmane, dámy a pánové,   ze všeho nejdříve bych chtěl blahopřát nově, případně staronově zvoleným starostům, kteří jsou zde rovněž přítomni. A současně vždy říkám, dovolte, abych s tímto blahopřáním Vám vyslovil nejhlubší soustrast, protože úkol starosty je úkol horolezce, který se dostal na vrchol své obce nebo města a na tom vrcholu vždycky fouká, vždycky je tam sníh, zima a led a vždycky dodávám, že jsou tam Šerpové, kteří Vás chtějí stáhnout z toho vrcholu, místo, aby Vám pomáhali se na tom vrcholu udržet. To je bohužel politická realita, o které se málo mluví, ale která přesto existuje.  Takže dovolte, abych, ať už byli zvoleni poprvé, podruhé nebo potřetí, blahopřál všem starostům a popřál jim, aby dokázali odolat i nepřízni politického počasí, která je možná bude někdy očekávat. Tolik zaprvé.  Zadruhé, nejsem samozřejmě v Jihočeském kraji poprvé ani podruhé ani potřetí. Jsem zde zhruba po dvacáté. A víte, když jsem do Jihočeského kraje přijel na opravdu důkladnou prohlídku tohoto kraje? V roce 1992, kdy jsem tady kandidoval za Sociální demokracii. A mohu Vám sdělit, že není důkladnější prohlídka kraje, než je volební kampaň. To musíte sjezdit každou vesničku, mluvit s co nejvíce počtem obyvatel. A není to turistická vyjížďka, je to tvrdá práce, ale je to práce, která má smysl a od té doby jsem si Jihočeský kraj zamiloval. A proto jsem se sem vracel i tehdy, když jsem tady nekandidoval. A vracel jsem se za velmi provokativními účely. Zejména na Šumavu, kde zahynulo tři miliony stromů díky zeleným fanatikům. Já úmyslně vždy říkám zeleným fanatikům, nikoli ekologickým fanatikům, protože ekologové alespoň vědí, co je to biomasa, což se o zelených, jak známo, říci nedá.  Těším se, že uvidím znovu i velké dílo Jakuba Krčína z Jelčan a Sedlčan. Dílo, které kdyby na rožmberském panství vládli zelení fanatici, by nikdy nebylo vykonáno a místo toho byste tam měli útulné mokřady se spoustou komárů.  Vím o problémech Jihočeského kraje, z nichž asi jedním z nejdůležitějších je dostavba dálnice D3. Co říci o zemi, kde se za posledních šest let vystřídalo deset ministrů dopravy. Že je to země, která je nešťastná, protože žádný ministr dopravy nemá čas, aby připravil koncepci, natož aby tuto koncepci realizoval, ale přesto, jak jsme s panem hejtmanem dnes hovořili, je rozumná naděje, že dálnice D3 se alespoň staví, že tady nemáte paní Havránkovou na rozdíl od Královehradeckého kraje. A v tomto smyslu jste šťastný kraj.  Jste šťastný kraj i v tom smyslu, že máte jednu z nejnižších nezaměstnaností v republice a že jste nejenom absolutně, ale i v přepočtu na obyvatele, nejméně zadluženým krajem. A to je v zemi, kde je vysoký rozpočtový schodek, nikoli měst a obcí, nikoli krajů, ale státu, stále vážným a přežívajícím problémem.   Jste krajem, který dělá užitečné investice. Chtěl bych zmínit například domov důchodců v Bechyni, protože jako důchodce mám přirozený konflikt zájmů v této oblasti. A skončil bych tím, že jste krajem, který vyhlásil Husitské dny a já se k Vám přidávám. 5. června, tedy v pátek, kdy bude na pražském hradě poprvé po devadesáti letech vztyčen prapor s kalichem. Mimochodem podle Jenského kodexu z roku 1450, to bude červený kalich na zlatém poli. Naši milovaní novináři s informovaností sobě vlastní včera napsali, že to bude červený kalich na černém poli, což by poněkud připomínalo vlajku Islámského státu a já se hodlám držet spíše Jenského kodexu, než skvěle informovaných českých novinářů.  Jak víte, před devadesáti lety tuto vlajku vztyčil Tomáš Garrigue Masaryk, papežský nuncius na protest odjel z Prahy. Mimochodem neočekávám, že tato část historie se bude opakovat, ale až budu při vztyčování tohoto praporu mluvit, připomenu Masarykova slova, dnes již téměř zapomenutá „Tábor je náš program"". Takže na Pražském hradě vlastně řeknu, jihočeský program, je program České republiky.   Děkuji Vám za pozornost.            Miloš Zeman, prezident republiky, České Budějovice 1. června 2015"
2015-01-28;http://www.zemanmilos.cz/cz/clanky/projev-prezidenta-republiky-na-xxvii-snemu-hospodarske-komory-cr-607136.htm;Projev prezidenta republiky na XXVII. sněmu Hospodářské komory ČR;" Vážený pane prezidente Hospodářské komory, vážený pane předsedo vlády, vážení členové vlády, dámy a pánové,  nebudu Vás zdržovat zdvořilými větami. Všichni si uvědomujeme velký význam Hospodářské komory, a tedy se o něm nemusíme přesvědčovat. Nebudu Vás dokonce ani zdržovat makroekonomickými úvahami, o které jsem se pokusil ve svém nedávném vystoupení na Žofínském fóru. Víte, že nepatřím k těm, kdo podporují oslabení měny a že nepatřím těm, kdo se domnívají, že česká ekonomika se blíží k deflační pasti, protože deflace u nás je exogenní, tedy je importována, především výrazným poklesem cen energetických surovin a není endogenní, takže dvouprocentní inflační cílování považuji za poněkud komické.  O to více bych chtěl mluvit o problémech, které nás spojují a kde bychom měli spolupracovat. Takže téma mého asi desetiminutového vystoupení bude „Spolupráce politiků s podnikateli"".  Ta spolupráce má tři základní formy. O těch prvních dvou se často mluví, ta třetí je téměř neznámá. První formou je pomáhat, a to zejména při výjezdech do zemí s autoritativním režimem, čímž nemyslím dehonestující, ale konstatační označení, českým exportérům, kde politický vliv je výrazný, rozšiřovat svůj odbyt na zahraničních trzích. Tím druhým je přitahovat zahraniční investice, ale já se s Vámi chci podělit především na téma třetího, málo známého úkolu politika. Úkolu velmi nevděčného, kde bych nazval politika, jako vymahače pohledávek.   Uvedu jenom dva konkrétní příklady. Nedávno jsem byl na návštěvě v Moskvě a dostal jsem mimo jiné velice zajímavý podklad od Jaroslava Ungermana, nevím, jestli je tady přítomen, který se týkal elektrárny Poljarnaja, kde je zamrzlá pohledávka ve výši „pouhých"" pěti miliard korun. A Jarda Ungerman tam psal, je to naprosto bezvýchodné, jediné řešení je schůzka obou prezidentů a pokus na této úrovni s věcí pohnout. Doufám, že se to podařilo, ale nechci být předčasný optimista.   Druhý příklad. Včera jsem podepsal dopis vietnamskému prezidentovi, po našem setkání, kde jsme informovali o třech pohledávkách kamenolom, kaolinka a cukrovar, kde mimochodem u toho cukrovaru je ztráta české investice „pouhých"" sedm set milionů korun. Je to šedivé, je to nutné, ale je to důležité.   Proč to říkám? Teď asi by bylo dobré, abych Vás vyzval, abyste se poněkud pohodlněji opřeli do svých sedadel, protože jako obvykle pronesu jednu provokativní poznámku.   Když jsem se s těmito a dalšími pohledávkami seznámil a Vy víte, že dělám opravdu vše, co je v mých silách, aby byly vydobyty, tak jsem zjistil, že českým investorům a teď to trošku přeženu, je to naprosto jedno. A víte proč? Protože když tu pohledávku nevydobydou, tak to zaplatí EGAP. Státní instituce, která je financována daňovými poplatníky. Jinými slovy, nevidím dostatečnou motivaci českých investorů, aby pomáhali českým politikům, kteří bojují za jejich zájmy vymáhat pohledávky kdekoli v zahraničí. To je základní poselství, které Vám dnes chci adresovat.     Nestačí jenom kritika. Když použiji výrazů tak mírných, jak jsem jen schopen, pak řeknu, že EGAP poněkud bezmyšlenkovitě poskytuje pojištění za úvěry, které sjednala Česká exportní banka. Uvítal jsem personální výměnu v České exportní bance. Myslím si, že onen nesmyslný nápad udělat z ní špatnou banku, tedy novou Konsolidační banku, byl překonán. Nemyslím si, že je vhodné spojovat EGAP a Exportní banku, i když mám dojem, že slovenský kolega, může upozornit na to, že na Slovensku je Eximbanka, která tuším spojuje obě dvě tyto funkce, je to tak? Ale dva filtry jsou lépe než jeden filtr. Problém je, že žádný z těchto filtrů nefunguje. A důvod, proč jsem Vás vyzval, abyste se důkladně opřeli do svých opěradel, je ten, že si myslím, že EGAP by měl zásadně změnit svoji pojišťovací strategii.   Určitě si vzpomínáte na americké hypoteční banky, které se dostaly do krize tím, že nemovitosti pojišťovaly do výše sto procent cen nemovitostí a jakmile tato cena klesla, banky se dostaly do krize, vznikla řetězová reakce a vznikla celosvětová ekonomická krize. EGAP de facto dělá totéž. Ano, jsou kosmetické úpravy, sem tam sníží pojistné plnění o pár procent a to je tak asi všechno.  Chtěl bych se poradit zejména se zde přítomným ministrem průmyslu a obchodu Honzou Mládkem o tom, zda by nebylo vhodné zavést pro EGAP jakýsi pojišťovací limit. Nebudu teď mluvit o konkrétním procentu, to je věcí další diskuse, ale nemáme-li dopadnout podobně, jako americké hypoteční banky, pak si myslím, že by to prospělo jak k opatrnějšímu pojišťování, tak ale i k větší motivaci českých investorů, aby neuzavírali smlouvy s každým podvodníkem, na kterého náhodou narazí.   Dámy a pánové, závěrem svého projevu, bych Vás chtěl ujistit, pokud je to vůbec třeba, že patřím k lidem, kteří si váží poctivých tedy baťovských nikoli kožených podnikatelů a snaží se jim v rámci svých kompetencí pomoci. Zrovna dnes se na jeho žádost setkávám s panem Hlavatým, majitelem JUTY, na každém krajském výjezdu se setkám s dvaceti až třiceti nejúspěšnějšími podnikateli daného kraje. A snažím se za ně i lobovat při kontaktu s členy vlády. Za poslední měsíc jsem přijal asi tři delegace čínských investorů a velice si vážím toho, že začala čínská investiční expanze v dohodnutém rozsahu třicet osm miliard korun, jako první krok a to už není málo. Ale to, co mě znepokojuje je systémová vada, kterou jsem právě teď zmínil. Vada, která spočívá v demotivaci českých podnikatelů na zahraničních trzích. Když mají zamrzlou pohledávku, nechají v tom politiky samotné. Zaplať Pán Bůh, že jsem jel do Moskvy, protože pět miliard není zrovna zanedbatelná částka a doufám, že i po jednání s ruským ministrem energetiky se podařilo s touto zamrzlou částkou pohnout.  Ale proč v tom mám být sám? Proč vedle mě nebojuje český investor, který rovněž má vymáhat tuto pohledávku.   A tak bych skončil přátelskou výzvou Vám všem. Snažte se, i když to pro Vás bude daleko obtížnější, před tím než navážete kontakt se svým zahraničním partnerem, trochu více přemýšlet vlastní hlavou. A touto nezdvořilou a současně přátelskou prosbou bych chtěl zakončit své vystoupení.   Děkuji Vám za Vaši pozornost.          Miloš Zeman, prezident republiky, TOP hotel Praha, 28. května 2015           "
2015-01-17;http://www.zemanmilos.cz/cz/clanky/projev-prezidenta-republiky-na-terezinske-tryzne-994709.htm;Projev prezidenta republiky na Terezínské tryzně;"Vážený pane předsedo vlády, vážený pane kardinále, vážený pane rabíne, vážený pane řediteli Munku, dámy a pánové,  scházíme se pravidelně v Terezíně, ne jenom proto, abychom jsme si připomněli památku našich mrtvých, ať už zemřeli zde nebo po transportu do koncentračních táborů.   Myslím, že všichni chápeme Terezín jako varování. Varování před nenávistí. Tehdy to byla rasová nenávist, která rozdělovala lidi na Herrenvolk a Untermenschen, ale zažili jsme i nenávist třídní a v současné době k nám od jihu přichází vlna nenávisti náboženské.  Největším spojencem nenávisti je podle mého názoru lhostejnost. Nikoli hrstka aktivních kolaborantů, ale velká část lidí, která nevnímá, co se kolem nich děje a probudí se až příliš pozdě. Chtěl bych citovat výrok, který možná nikdy nebyl pronesen, možná že je jen literární fikcí, ale dokonale tuto lhostejnost vystihuje. „Když zavírali Židy, neprotestoval jsem, protože jsem nebyl Žid. Když zavírali komunisty, neprotestoval jsem, protože jsem nebyl komunista. Když zavírali sociální demokraty, neprotestoval jsem, protože jsem nebyl sociální demokrat. Když zavírali katolíky, neprotestoval jsem, protože jsem nebyl katolík, a když zavírali liberály, neprotestoval jsem, protože jsem nebyl liberál. A když si přišli pro mě, nezbyl už nikdo, kdo by proti tomu protestoval.""  Dovolte, abych Vám připomněl, jako ilustraci pozdního probuzení jednu scénu z filmu Michaila Romma Obyčejný fašismus. Tam jsou dva záběry. První asi z roku 1942 na hajlující obecenstvo při Goebbelsově projevu. A druhý asi z roku 1944, kdy patrně totéž nebo podobné obecenstvo zamračeně mlčí a komentátor ústy Miroslava Horníčka říká: „Podívejte se, oni začali přemýšlet."" Němci možná začali přemýšlet v roce 1944, když už bylo pozdě. My bychom měli přemýšlet a zbavit se lhostejnosti už teď. Třídní nenávist rovněž vedla k budování koncentračních táborů a vzpomínám si na fotografii jednoho z nich, kde bylo napsáno „Prací ke svobodě"", „Arbeit mach frei"". Možná že toho komunistického politruka ani nenapadlo, jak opakuje nacistické heslo. A dnes, jak už jsem již řekl, se setkáváme po nenávisti rasové a nenávisti třídní s náboženskou nenávistí, která opět dělí lidi do dvou skupin. Do skupiny nevěřících a do skupiny nevěřících, kam patří samozřejmě i ti, kdo vyznávají jinou víru, než ideologové Islámského státu.   Jaký je rozdíl mezi upalováním člověka v železné kleci nebo uřezávání hlav koptských křesťanů zaživa a plynovými komorami? Můžete namítnout, že zatím jsou oběti Islámského státu daleko méně početné než oběti nacizmu. Ano, ale zatím. A jak dlouho ještě? Kromě toho jeden podstatný rozdíl tady je. Nacizmus své vyhlazovací tábory utajoval, umisťoval je do odlehlých oblastí Osvětim, Majdanek, Sobibor, Treblinka a další.   Islámští teroristé své sadistické krutosti zveřejňují na profesionálních videonahrávkách a chlubí se jimi. Reagovat na tento pokus o návrat do středověku pouhými demonstracemi, pouhými protestními manifestacemi, zdaleka nestačí. Zejména, když si uvědomíme, že vůdce Islámského státu Bagdádí nedávno vyzval všechny muslimy, aby se k němu připojili. A když si uvědomíme, že tisíce mladých Západoevropanů se dobrovolně hlásí mezi džihádisty, třebaže mají jiné kulturní kořeny.   Přál bych si tedy, abychom našli odvahu zbavit se lhostejnosti, zbavit se strachu, neříkat, že u nás ještě o nic nejde, protože nejsme New York, nejsme Londýn, nejsme Madrid, nejsme Paříž, nejsme Kodaň, ale když budeme zbabělí, možná jednou budeme.   Chtěl bych vyzvat k aktivní obranné akci proti základnám teroristů Islámského státu a jeho poboček, v nichž se možná už dnes cvičí ti, kdo mohou napadnout teroristickými útoky naši zemi. Chtěl bych vyzvat, abychom právě při uctění památky mrtvých z Terezína, nedopustili další mrtvé, další oběti, abychom už nikdy nedopustili nový Terezín.   Děkuji Vám za pozornost.                           Miloš Zeman, prezident republiky, 17. května 2015, Terezín "
2015-01-15;http://www.zemanmilos.cz/cz/clanky/projev-prezidenta-republiky-na-tiskove-konferenci-k-ukonceni-navstevy-olomouckeho-kraje-473860.htm;Projev prezidenta republiky na tiskové konferenci k ukončení návštěvy Olomouckého kraje; Vážený pane hejtmane, dámy a pánové,  chtěl bych především vzpomenout, že v šumperském divadle začínal svoji kariéru můj přítel a bývalý ministr kultury Pavel Dostál. Vzájemně jsme si říkali Bimbo a ani jsem nečekal, že při příležitosti této tiskové konference se ocitnu na prknech, která znamenají svět, tedy na prknech šumperského divadla.   Chtěl bych v první řadě poděkovat týmu pana hejtmana za skvělou spolupráci a především bych chtěl poděkovat těm občanům, kteří v hojné míře navštěvovali naše setkání. V Jeseníku to bylo včera dva tisíce lidí, odpoledne. Dnes tisíc, ale to je dáno také polední hodinou a chtěl bych doporučit všem politikům, aby ne jenom přednášeli svoje moudra občanům, ale aby také měli zpětnou vazbu, aby se s občany často setkávali a aby pozorně poslouchali jejich názory.  Přátelské přijetí se samozřejmě projevovalo nejenom na setkáních s občany, ale i na ulicích, na silnicích, kde jsem musel neustále mávat, takže mě trochu brní ruka, ale bylo to krásné, bylo to milé a ještě jednou bych chtěl za to poděkovat.   Pan hejtman v podstatě vyjmenoval všechna základní témata. Možná, že jsme zapomněli na setkání s poslanci a senátory za tento Olomoucký kraj a rád bych zmínil i to, že setkání s nejvýznamnějšími podnikatelskými osobnostmi svědčilo o optimizmu našich podnikatelů, kteří investují, kteří přibírají pracovníky a jak se zdá ekonomická krize, díky bohu, skončila a začíná převládat, já bych to nazval, opatrný optimizmus. Ostatně i poslední publikovaná data o růstu hrubého domácího produktu, tomu nasvědčují.   Jsem rád, že tentokrát jsem mohl v několika případech vyjádřit své souhlasné stanovisko s vládou nebo jednotlivými ministry. Ať to byl názor na migrační kvóty nebo ať to by názor ministra průmyslu a obchodu Jana Mládka, na otevření těžby ve Zlatých Horách.  Jinými slovy, dotazy, které padaly, byly skutečně věcné a chtěl bych upozornit Českou televizi, že se ty tisíce lidí ani jednou nezeptali na Ferdinanda Peroutku, takže očekávám, že se Česká televize, která drží prst na tepu doby, zcela určitě na Ferdinanda Peroutku zeptá a právě proto bych dal větší prostor Vašim dotazům, než svým vlastním vyjádřením. Miloš Zeman, prezident republiky, Šumperk, 15. května 2015 
2015-01-13;http://www.zemanmilos.cz/cz/clanky/projev-prezidenta-republiky-pri-setkani-se-zastupiteli-olomouckeho-kraje-984576.htm;Projev prezidenta republiky při setkání se zastupiteli Olomouckého kraje; Vážený pana hejtmane, vážení krajští zastupitelé, dámy a pánové,  jedno čínské přísloví říká, že lépe jednou vidět než stokrát slyšet. Já jsem samozřejmě na, jak se píše, drsném severu Olomouckého kraje, byl několikrát v různých funkcích i jako důchodce například v pivovaru Holba. Zajisté chápete, co mě tam přitahovalo, nicméně je to poprvé oficiální návštěva prezidenta a myslím si, že je dobré, když se soustředíme právě na tuto část Vašeho kraje. Pokud budu moci pomoci i v některých jiných případech, kdy už se to v různých krajích podařilo, ale nechci nic slibovat do doby, než tu situaci uvidím na vlastní oči.   Vrátil bych se ale na okamžik k Olomouckému kraji jako celku. Je to, jak dobře víte, kraj s třetí nejvyšší nezaměstnaností v republice po kraji Ústeckém a Moravskoslezském. Je to kraj se čtvrtou nejnižší průměrnou mzdou v republice a je to kraj, který je nejzadluženějším krajem České republiky, což chápu, že slyšíte neradi. Pan hejtman několikrát veřejně prohlásil, že obsluha tohoto dluhu je úspěšná a já mu věřím, ale to nic nemění na faktu, že je to nejzadluženější kraj v České republice. Takže i to musíme brát v úvahu.   Pokud jde o jednotlivé problémy, které zde jsou. O dopravní infrastruktuře už jsme s panem hejtmanem podrobně jednali. Uvědomuji si, že pokud se podaří zajistit zahraničního investora bochořské zóně, tak ten problém dopravní bezpečnosti bude ještě o něco výraznější vzhledem k množství uvažovaných pracovních míst.   Co se týče církevních restitucí, což je asi třicet tisíc hektarů na Jesenicku, především lesů, zastávám názor a uplatňoval jsem ho i při setkání s papežem Františkem v Římě, že církev by měla sloužit a sám papež řekl, posláním církve je služba. Z čehož vyplývá, že minimálně část prostředků získaných tímto způsobem by měla být věnována na sociální, zdravotní a kulturní účely. Přiznávám se, že při setkání s hejtmany vždy zdůrazňuji vhodnost budování hospiců, vícezdrojové financování, včetně financování z církevních zdrojů, protože my v našem životě až příliš akcentujeme produktivní věk a zapomínáme, že člověk má i důstojně umírat. Tak právě proto hospice jsou jedním z témat, o kterém velmi často mluvím a kde se snažím prosadit jejich budování nebo rozšiřování jednotlivých krajů.  Dalším z takových témat je můj oblíbený sen kanál Dunaj-Odra-Labe, vcelku chápu námitky týkající se Labské větve. Koneckonců tam je teď potřeba dodělat dva jezy na Děčínsku, zdymadlo na Přelouči, prodloužit splavnost Labe asi patnáct kilometrů do Pardubic a daleko důležitější je ta osa Sever-Jih a já jsem velmi rád, že slovenský premiér se včera veřejně vyjádřil ve prospěch této stavby, protože její podstatná část by měla vést Olomouckým krajem, tak by to samozřejmě znamenalo i vytvoření nových pracovních příležitostí v kraji, který, jak už jsem řekl, má třetí nejvyšší míru nezaměstnanosti v republice.   Poslední poznámka, kterou bych chtěl říci a která nebude příliš populární, zní tak, že i když u nás nezaměstnanost klesá, roste počet volných pracovních míst a to je samozřejmě velmi dobře, tak stále tady zbývá skupina lidí, kteří prostě nechtějí pracovat. Kteří odmítají nabízenou práci. A právě v této situaci, poklesu nezaměstnanosti a růstu počtu volných pracovních míst, se tato skupina vyděluje od těch, kteří práci poctivě hledali a v minulosti ji nemohli nalézt.   Myslím si, že bychom neměli být příliš velkorysí vůči lidem, kteří odmítnou nabízenou práci a to je podle mého názoru přesná definice slova nepřizpůsobivý. To není otázka etnika. To je prostě otázka postoje k práci. Jsem zdravý, nic mi nebrání, abych pracoval, ale raději budu žít na sociálních dávkách. A já se domnívám, že jediné rozumné řešení tohoto problému je snížit tyto sociální dávky a tím tyto lidi motivovat, aby konečně začali pracovat.   Dobře víte, že vedle životního minima existuje takzvané existenční minimum, což jsou peníze, za které se můžete rozšoupnout v olomouckém baru, ale pouze na jeden den, takže přál bych si, abychom dokázali vedle pozitivních jevů pojmenovat jevy negativní, pojmenovat to, že u nás existuje výrazná skupina lidí, která třeba o celou generaci žije na sociálních dávkách a snažili se i tyto lidi dostat do práce, například při budování kanálu Dunaj-Odra-Labe.  Děkuji Vám za Vaši pozornost.          Miloš Zeman, prezident republiky, Olomouc, 13. května 2015 
2015-01-11;http://www.zemanmilos.cz/cz/clanky/projev-prezidenta-republiky-na-tiskove-konferenci-pri-statni-navsteve-vietnamskeho-prezidenta-v-ceske-republice.htm;Projev prezidenta republiky na tiskové konferenci při státní návštěvě vietnamského prezidenta v České republice; Vážený pane prezidente, dámy a pánové,  jsem velice rád, že jsem na Pražském hradě mohl přivítat prezidenta země s jednou z největších ekonomických dynamik, kolem trvalého šestiprocentního růstu hrubého domácího produktu. S velmi nízkou inflací, kolem čtyř procent a s nezaměstnaností, která se pohybuje mezi dvěma až třemi procenty.   Tyto ekonomické paramenty řadí Vietnam mezi velmi perspektivní světové ekonomiky a i vzhledem k počtu obyvatel, tedy k devadesáti milionům, představuje nesmírně zajímavý exportní trh.  Shodli jsme se s panem prezidentem, že nastal čas, abychom naši spolupráci pozdvihli na vyšší úroveň, k čemuž přispívají dva faktory. Zaprvé to, že Vietnam se orientuje na ekonomické reformy a na zavádění tržní ekonomiky. A zadruhé to, že česká vláda ve svém programovém prohlášení se důrazně přihlásila k principu ekonomické diplomacie, což dříve nebylo.   Věřím, že podobně jako se to nedávno podařilo v čínském případě, bude i toto setkání a business fórum, které se koná ještě dnes, impulzem k tomu, aby se vietnamský trh stal velmi zajímavou příležitostí pro české investory a chtěl bych poděkovat panu prezidentovi za jeho příslib odstranění některých administrativních překážek, které těmto investicím až dosud bránily.  Děkuji Vám za pozornost.           Miloš Zeman, prezident republiky, Pražský hrad 11. května 2015 
2015-01-05;http://www.zemanmilos.cz/cz/clanky/projev-prezidenta-republiky-pri-slavnostnim-shromazdeni-konanem-pri-prilezitost-70-výroci-ukonceni-druhe-svetove-valky-a-ucteni-pamatky-padlých-vojaku-163804.htm;Projev prezidenta republiky při slavnostním shromáždění konaném při příležitost 70. výročí ukončení druhé světové války a uctění památky padlých vojáků.; Vážený pane prezidente Klausi, vážený pane předsedo Senátu, vážený pane předsedo Poslanecké sněmovny, vážený pane předsedo vlády, vážený pane předsedo Ústavního soudu, Excelence, dámy a pánové, ale především a zejména vážení a milí veteráni,  setkáváme se často, jak na Pražském hradě, tak při některých krajských výjezdech, ale dnes je opravdu slavnostní okamžik, protože si všichni připomínáme počátek Pražského povstání. Byla to zvláštní situace, k Praze se blížily spojenecké armády, konec války byl v dohlednu. Lidé mohli spokojeně přežít a přesto mnozí pražští občané a nejen oni, nadřadili nad svůj klid a nad svoje pohodlí odvahu. Odvahu jít na výzvu rozhlasu bojovat. A právě tento příklad dokazuje, že materiální hodnoty nejsou v našem životě tím hlavním a že jsou historické chvíle, kdy musí ustoupit do pozadí.  Vy, veteráni, jste o několik let předešli bojovníky Pražského povstání. Odešli jste ze své vlasti v situaci, kdy vůbec nebylo jisté, zda se do ní vrátíte. Byli jste připraveni položit svoje životy pro tak nemateriální, ale o to významnější hodnotu, jako je svoboda našeho národa. Bojovali jste na západní i východní frontě a já se hluboce stydím za to, že bojovníci západní fronty byli v padesátých letech perzekvováni a uvězněni. Země, která vězní své hrdiny, nemůže být zemí svobodnou a nemůže být zemí demokratickou, proto nerozlišuji mezi těmi, kdo bojovali na východě nebo na západě. Hrdinství je jenom jedno. Budu mít tu čest 8. května udělit třem veteránům, kteří se ve zdraví dožili devadesáti let, hodnost generálporučíka a podobně jako jsem do Normandie na oslavu vylodění spojenců vzal veterány ze západní fronty, vezmu je i do Moskvy na tamní oslavy Dne vítězství. Ty, kdo bojovali na frontě východní.   Chtěl bych pozdravit i veterány z Afghánistánu a z dalších zemí a chtěl bych upozornit na to, že navazují na obrovskou tradici. Na tradici českých legionářů, bez nichž by nebylo nezávislého Československa, na tradici bojovníků druhé světové války. A spojovacím znakem těchto generací veteránů je právě to, že ve většině případů bojovali v zahraničí a tedy daleko od své vlasti.   A to očekávám i od veteránů současných. Rýsuje se nový nepřítel, mezinárodní terorismus založený na nenávistné ideologii svým způsobem velmi podobné ideologii nacistického Německa. A nic na tom nemění to, že tato ideologie je primárně motivována nábožensky. Věřím, že tak jako Vaši předchůdci budete bojovat v zahraničních misích v co nejširším mezinárodním společenství boje proti mezinárodnímu terorismu.  Dámy a pánové, drazí přátelé, na závěr místo pravdivých, ale již často opakovaných vět o hrdinství, statečnosti a odvaze, bych chtěl zmínit ještě jednu hodnotu, která je poněkud zasunuta do pozadí. Co je platné člověku, má-li úctu druhých, ale nedokáže si vážit sám sebe. Chtěl bych Vám blahopřát a poděkovat za to, že svojí statečností a svojí odvahou jste si dokázali uchovat sebeúctu. Děkuji Vám za Vaši pozornost.  Miloš Zeman, prezident republiky, Pražský hrad, 5. května 2015 
2015-01-30;http://www.zemanmilos.cz/cz/clanky/projev-prezidenta-republiky-pri-tiskove-konferenci-k-ukonceni-navstevy-stredoceskeho-kraje-341415.htm;Projev prezidenta republiky při tiskové konferenci k ukončení návštěvy Středočeského kraje; Vážený pane hejtmane, dámy a pánové,dovolte mi především, abych poděkoval panu hejtmanovi za skvělou spolupráci při této třídenní návštěvě. Neříkám to jako zdvořilostní, diplomatickou frázi, ale jako prožitý zážitek z těchto tří dnů.Některé věci zmínil už pan hejtman, já bych jenom doplnil, že tradiční náplní mých setkání v krajích je setkání s krajským zastupitelstvem. Tady na mě nejvíce zapůsobil zastupitel ODS pan Skopeček, který prohlásil, že díky médiím roste počet mých příznivců dvacet kilometrů od Prahy a dále. Zaznamenal jsem to jako velice vtipný bonmot, nevím jak daleko je Brandýs přesně od Prahy, myslím, že něco mezi dvaceti a třiceti kilometry.Za druhé. Bylo tam setkání se senátory a poslanci, kteří se projevili jako regionální patrioti bez ohledu na jejich stranickou příslušnost, a tam jsme také probírali některé problémy Středočeského kraje. Vy víte, že téměř v každém kraji je hlavním problémem doprava. U Středočeského kraje, mimo jiné, rychlostní komunikace R6, která spojuje Prahu s Karlovarským krajem a vede přes území Středočeského kraje. Zaměřili jsme se v Milovicích na průmyslovou zónu, a protože pan hejtman byl spolu se mnou na návštěvě Číny, tak oba dobře víme, že čínští investoři začínají expandovat v Evropě, že se podařilo navázat velmi dobré vztahy a že tedy Česká republika by mohla být jedním z hlavních investorských center v EU. Při té příležitosti se pokusíme pomoci již zmíněným Milovicím a jejich průmyslové zóně.Zapůsobila na mě setkání s osobnostmi kraje. Chtěl bych vypíchnout alespoň dvě. Paní Ivetu Blanarovičovou a paní Vendulu Svobodovou z Kapky naděje, protože jsme diskutovali o tom, jak pomoci jak dětem postiženým nemocí, tak i dětem, které sice žádnou nemoc nemají, ale pokud jsou ponechány na ulici a není jim nabídnutá pestrá nabídka sportovních, hudebních a dalších aktivit, mohou skončit na drogách nebo na gamblerství, a toto setkání bylo pro mě velkou a velkou inspirací.Poslední poznámka, kterou bych rád řekl, je, že bych chtěl poděkovat občanům, kteří ve velmi hojném počtu a v devadesáti devíti procentech přátelsky naladěni, přišli na setkání se mnou. A tomu jednomu procentu bych pouze vzkázal, že pokud mu někdo dá před ústa mikrofon a nabídne, že může vyslovit svůj oponentní názor, jako se stalo právě tady v Brandýse, tak je-li odpovědí hluboké mlčení, je to určitý projev zbabělosti.Řekl jsem, že jako bývalý předseda Poslanecké sněmovny a jako bývalý lídr opozice si dovedu představit opozici mluvící, ale setkávám-li se s opozicí mlčící, tak to není skutečná, ale spíše zbabělá a předstíraná opozice.Děkuji Vám za Vaši pozornost.   
2015-01-28;http://www.zemanmilos.cz/cz/clanky/projev-prezidenta-republiky-pri-setkani-s-krajskými-zastupiteli-665096.htm;Projev prezidenta republiky při setkání s krajskými zastupiteli;" Vážený pane hejtmane, vážení členové zastupitelstva, dámy a pánové,jsem rád, že jsem v kraji, kde jsem se narodil. Protože Kolín samozřejmě patří do Středočeského kraje. Vzpomínali jsme s panem hejtmanem na náměty, jak rozparcelovat Středočeský kraj do tří celků, Kladensko, Mladoboleslavsko a právě Kolínsko. A myslím si, že je dobře, že se tak nestalo, protože čím menší kraj, tím menší má význam, tím méně věcí může ovlivňovat a také tím méně peněz má k dispozici.Chtěl bych úvodem blahopřát všem, ať už přítomným nebo nepřítomným, starostům k jejich zvolení případně znovuzvolení. Vždycky s gratulací vyslovuji i kondolenci, protože si uvědomuji, že řídit obec, město a nebo kraj je věc, která je nesmírně náročná. Viděl jsem fotografie bývalých premiérů tak říkajíc před použitím a po použití a bylo vidět, jak i ti premiéři, samozřejmě včetně mě, zestárli, protože tam nahoře je vítr, zima a občas Vám někdo ze zdola mydlí schody. Takže ani starostové ani hejtmani ani prezidenti ani premiéři to nemají v životě lehké, ale život není peříčko. Vážím si toho, že Středočeský kraj jednak jako jediný v republice proplácí žákovské jízdné a že podporuje učňovské školství zaměřené především na technické obory. Vážím si toho, že pečuje o své památky, ať už je to připravovaná koupě zámku v Přerově, nebo například skanzen, který bude v Kouřimi.Samozřejmě jako důchodce hájím svoje zájmy a oceňuji, že Středočeský kraj bude budovat domovy důchodců, jednak v mém oblíbeném městečku Uhlířské Janovice nedaleko od Kolína, a jednak v Rakovníku, kam dnes jedu. Těším se také na návštěvu Milovic, protože je to nejmladší místo v republice a vážím si toho, že ve Středočeském kraji obyvatel přibývá, zatímco jiné kraje se, nechci říci zrovna vylidňují, ale rozhodně tam počet obyvatel klesá.Ať přijedu do jakéhokoli kraje, vždy je tam největším problémem doprava. U Vás, samozřejmě kromě věčných oprav D1, je to Pražský okruh a je to D3. Víte, že miluji Stranu zelených, víte, že planu láskou k ekologickým aktivistům a přes to, a nebo právě proto, doufám, že D3 se podaří vyřešit, tak jako se podařilo vyřešit jiné dálnice.No a konečně poslední poznámka, kterou si nemohu odpustit. Kamkoli přijedu, ptám se hejtmanů, máte hospice? Teď jsem se vrátil z Říma, kde jsem se snažil pomoci řešení bolavého problému církevních restitucí na základě principu, abych citoval papeže Františka, který mně říkal: „posláním církve je služba"", a do připravované dohody mezi Vatikánem a Českou republikou připravujeme doplnění o větu, že církev rozšíří svoje sociální, zdravotní, edukační a další služby, protože po vyřešení církevních restitucí nelze tvrdit, že na to nejsou prostředky.Nu a z toho všeho vyplývá, že snad budeme mít šanci pomoci především starým lidem, kteří mají zájem na důstojném ukončení života, právě vybudováním té hospicové sítě. Takže doufám, že až přijedu příště, tak že mně pan hejtman oznámí vybudování dalšího hospice na území největšího z krajů České republiky, protože ten si ty hospice zaslouží alespoň dva.Promiňte, že jsem mluvil o problémech všedního dne a méně se soustřeďoval na problémy mezinárodní politiky, ale myslím si, že pokud k diskuzi na tyto otázky padne dotaz, tak samozřejmě velice rád budu reagovat.Přeji Středočeskému kraji, opakuji svému rodnému kraji, hodně štěstí a hlavně úspěšné politiky, kteří budou tak říkajíc srdcaři, to znamená, bude je, více než cokoli jiného, zajímat rozkvět kraje, ve kterém žijí.Děkuji Vám za pozornost.  "
2015-01-23;http://www.zemanmilos.cz/cz/clanky/projev-prezidenta-republiky-pri-vyhlaseni-22-rocniku-souteze-„manazer-roku-2014“-446758.htm;Projev prezidenta republiky při vyhlášení 22. ročníku soutěže „Manažer roku 2014“;" Velice děkuji, milý Jardo Hanáku, milý Honzo Wiesnere, milý pane Beneši, vážení páni ministři, dámy a pánové,nelekejte se, nebudu mluvit dlouho. Začnu drtivou citací, jejímž autorem je Tomáš Baťa: „Neříkej, že to nejde, řekni, že to neumíš."" Chtěl bych blahopřát všem oceněným za to, že dokázali, že to jde. Že pro některé byli inspirací a pro jiné špatným svědomím, protože často slyšíme od méně úspěšných lidí, že jsou objektivní překážky, že to není tak jednoduché, že je to daleko složitější. V teorii brainstormingu se tomu říká „killing phrases"", neboli zmrazovačské fráze.A já se domnívám, že je dobré, že oceňujeme úspěšné. BBC nedávno prohlásilo: „Budeme dávat dotace úspěšným, nikoli dotace neúspěšným, protože kdybychom dávali dotace neúspěšným, tak se nakonec všichni staneme neúspěšnými."" A já jsem velice rád, že mohu blahopřát úspěšným a popřát jim, aby i ostatní, kteří třeba dnes ještě nebyli ocenění, věděli, že to jde.  "
2015-01-20;http://www.zemanmilos.cz/cz/clanky/projev-prezidenta-republiky-pri-zahajeni-zofinskeho-fora-131907.htm;Projev prezidenta republiky při zahájení Žofínského fóra; Pane Vaníčku, dámy a pánové,jsem rád, že jsem opět po roce na Žofínském fóru. Tato nabídka, jak říká italská mafie, se nedá odmítnout, protože jsem byl na Žofínském fóru ještě jako penzista z Vysočiny a dodnes na to vděčně vzpomínám.Myslím si, že téměř všichni, jak zde jsme, se scházíme v podstatně optimističtější náladě, než tomu bylo před rokem, protože česká, a nejen česká, ekonomika začíná oživovat. Podnikatelé investují své zisky do rozšíření výroby, přijímají nové zaměstnance. Dokonce jich mají nedostatek, zejména v oblasti technických profesí. Zatímco o absolventy humanitních oborů pochopitelně takový zájem není. A tak můžeme v relativně optimistické atmosféře posuzovat některé problémy, které se týkají ekonomické diplomacie.Já jsem strašně rád, že nová vláda si ve svém programovém prohlášení i v koaliční smlouvě vytkla ekonomickou diplomacii za jeden z hlavních cílů své zahraniční politiky. Dříve, jak dobře víme, tak tomu nebylo. Probíhaly urputné zápasy mezi Ministerstvem zahraničí a Ministerstvem průmyslu a obchodu o postavení obchodních zastupitelství. Nejmenovaný diplomat dokonce prohlašoval, že ekonom není a nebude a že nemusí znát ekonomické problémy regionu, kam byl vyslán. No, tak už není diplomatem.V každém případě nechci přeceňovat vliv hospodářské politiky jakéhokoli státu, tedy i našeho, na rozvoj ekonomiky a na rozvoj exportu. Jsem si vědom toho, že větší díl zásluhy mají úspěšní podnikatelé, kterým tímto skládám poklonu a to jak domácí, tak zahraniční. Nicméně téma, které mi bylo vymezeno, se týká v podstatě státní politiky.Když si dekomponujeme ekonomickou diplomacii, tak je naprosto jasné, že má dvě základní části. To znamená podpora exportérů na zahraničních trzích a naopak lákání zahraničních investic k nám. Obojí je institucionálně pokryto. Jsem rád, že je zde například generální ředitel Exportní banky, chybí tady EGAP. Nu, a na druhé straně lákání investic je pokryto Czech Investem.Myslím si, že výsledky v obou směrech jsou měřitelné a nezavdávají tedy příčiny k celé řadě výmluv, které se v minulé době objevovaly. Například u minulého vedení Exportní banky to byl extrémně vysoký podíl špatných úvěrů, který vedl i k úvahám, že z této banky uděláme cosi jako špatnou banku obdobnou konsolidační bance, a zaplať pán bůh, že se výměnou managementu tuto zcestnou ideu podařilo zarazit.Kdybych měl mluvit o podpoře exportu z teritoriálního hlediska, uvedl bych snad jenom to, že nesouhlasím s názorem, že bychom měli být stabilně fixováni na teritoria, která jsou pro nás perspektivní. Naopak zde je poměrně výrazná dynamika a já dávám, podobně jako kolegové Tlapa nebo Bertl, daleko výše důraz na oborové preference než na preference teritoriální. Dovolte uvést jeden malý příklad. Navštívil jsem nedávno Kazachstán a Tádžikistán. Kazachstán jako nejbohatší a Tádžikistán jako nejchudší zemí střední Asie. Přitom v Tádžikistánu jsou obrovské příležitosti pro ty naše exportéry, kteří se zabývají hydroenergetikou, protože výstavba hydroelektráren v této zemi je dnes na pěti procentech možné kapacity a díky Pamíru a ledovcům. A tak se v této konkrétní mezeře nebo, chcete-li, nitce nabízejí velmi dobré exportní příležitosti. Zatímco Kazachstán dokázal diverzifikovat svoji ekonomiku, což se bohužel nepodařilo v Rusku. V září poletím do Ázerbájdžánu, všichni víte, že dodává deset procent odbytu naší ropy. A chtěl bych poněkud kacířsky říci, že tyto politické návštěvy doprovázené podnikatelskou misí mají samozřejmě větší význam tam, kde prezident rozhoduje téměř o všem, než například v našem případě, kdy role prezidenta je nepatrně, leč přesto omezena. Takže tam, kde politická návštěva může pomoci našim exportérům, tak to samozřejmě vždy rád dělám. Beru s sebou osmdesát, devadesát, sto podnikatelů, podmínkou je, aby to samozřejmě nebyli podnikatelé, kteří jsou na domácí půdě neúspěšní, protože neúspěch vyvážet nemáme.Co se týče vyvážení zahraničních investic. Asi před čtrnácti dny jsem měl v Lánech schůzku se čtvrtým nejbohatším Číňanem, který se konečně rozhodl, že bude v České republice masivně investovat, a první reálné akvizice nikoli sliby se už uskutečňují. Takže i tam je spousta práce a jsem rád, že ji mohu dělat.Dovolte mi ještě jednu poznámku, která se týká poněkud nepříjemných věcí, a to je problematika přijetí eura na jedné straně a intervencí České národní banky na straně druhé. Obě věci jsou spojeny. Jsou spojeny proto, že v rámci tak zvané Exit Strategy, která nás čeká, až se jednou konečně rozhodneme přijmout euro, bude samozřejmě otázka, v jakém kurzu toto euro přijímáme. Víte, že Slovákům se podařilo dosáhnout, že z původních třiceti šesti slovenských korun za euro se dostali na třicet korun, takže euro přijímali ve výhodném kurzu a právě proto je sedmdesát procent slovenské populace s eurem spokojeno. Na druhé straně dnešní intervence centrální banky hrozí, že pokud se dostaneme do systému ERM II., byť je v něm povolena apreciace, tak tato apreciace je do jisté míry kontrolována Evropskou komisí a s nevýhodným kurzem můžeme mít poměrně značné potíže.Nejsem také nositelem názoru, že cílování inflace má být na hodnotě dvou procent. Je to arbitrární hodnota, zeptejme se proč ne jedno procento, proč ne tři procenta, kdo si vymyslel zrovna dvě procenta. I tato pomalá inflace sice umožňuje umazávání části státního dluhu, ale také znehodnocuje úspory. Má-li banka pečovat o měnovou a cenovou stabilitu, tak je celkem logické, že triviální jazykový úzus znamená, že stabilní je neměnný. Nicméně Centrální banka zatím své inflační cílování vždy podstřelila a děje se to i v současnosti. Vezměte si, jak klesly ceny průmyslových i zemědělských výrobců. Jak klesly ceny vývozců i dovozců. Jediné, kde byl zaznamenán růst cen a to o 0,2 % jsou ceny ve službách, ale ty k oné tížené dvouprocentní inflaci určitě nepovedou.Proti deflaci jako zlu se často argumentuje tezí, že deflace je ospravedlnitelná tehdy, jestliže v zemi existuje výrazný technologický pokrok, a jako příklad se uvádí Spojené státy druhé poloviny devatenáctého století. Já proti tomu razím tezi, drazí kolegové, že deflace u nás je tak zvaná importovaná deflace, tedy deflace daná prudkým poklesem nejenom cen ropy, ale celé řady dalších komodit. Vezměte si pokles ceny zlaty, vezměte si pokles všech komodit s výjimkou kakaa. Nehledě na to, že technický rozvoj probíhá samozřejmě i u nás, takže když diskutuji s podnikateli, tak ti mi jednak říkají, že přijetí eura by zlepšilo ekonomickou atmosféru a přineslo další benefity, viz například firma BOSH a mnohé další. A když diskutuji o expektační teorii České národní banky, podle níž při poklesu cen lidé odloží svoji spotřebu, protože budou předpokládat další pokles cen, tak souhlasím s názorem ekonoma Pavla Kohouta, který prohlásil, že tato expektační teorie nemá empirické podložení, jinými slovy, že odložená spotřeba není dána tím, že by lidé očekávali další pokles cen, protože Češi jsou nejskeptičtější národ v Evropě a jako takový nikdy nebudou očekávat příznivé zprávy.Takže, aby bylo více času na diskuzi, rád bych své úvodní slovo uzavřel konstatováním, že nechci přeceňovat roli vládní hospodářské politiky, tím méně roli prezidenta, při podpoře exportu a při lákání zahraničních investorů svým osobním kouzlem. Nicméně nedomnívám se, že by tato role byla v obou případech zcela minimální.Přál bych si, aby se neopakovala situace na předchozím Žofínském fóru. Když jsem měl hlad, požádal jsem o obložený chlebíček, na Žofíně žádný obložený chlebíček neměli, poslali k Paukertovi a přinesli mně dva vynikající obložené chlebíčky. Paukert je ze známých myších důvodů uzavřený a já bych chtěl všem přítomným podnikatelům popřát, aby nenásledovali osud nejslavnějšího českého lahůdkářství, odkud odebíral obložené chlebíčky dokonce i prezident Masaryk.Děkuji Vám za Vaši pozornost.  
2015-01-15;http://www.zemanmilos.cz/cz/clanky/projev-prezidenta-republiky-pri-tiskove-konferenci-k-ukonceni-navstevy-karlovarskeho-kraje-840716.htm;Projev prezidenta republiky při tiskové konferenci k ukončení návštěvy Karlovarského kraje; Vážený pane hejtmane, dámy a pánové,  především bych chtěl poděkovat panu hejtmanovi i jeho týmu za skvělou organizaci této třídenní návštěvy. Nevyskytl se jediný zádrhel, jediný problém, tím méně jediný konflikt.   Dále bych rád vyjádřil svoji radost a uspokojení, jak je běžné u každého politika, z více než uspokojivé návštěvy. Prakticky ve všech městech, která jsme navštívili a navštívili jsme ta města, která jsme vynechali minulý rok.   Setkal jsem se s několika firmami. Jako příklad bych uvedl Amati Kraslice, která obnovuje kdysi slavnou výrobu hudebních nástrojů, ale i porcelán König. A samozřejmě, že vedle setkání se zastupiteli, ať už krajskými nebo komunálními, pro mě jako vždy bylo nejdůležitější setkání s občany. A každého politika těší, když vidí nabyté sály, když v Kraslicích jsme museli dokonce dát velkoplošnou obrazovku ven, aby se lidé, kteří se nevešli do sálu, vešli alespoň před sál.  Byli tam některé kuriozity. Mě třeba velice potěšilo, když mě paní starostka Rotavy oznámila, že mě od rotavských občanů přiváží balík zelených, zdůrazňuji zelených, karet. Ale byly tam i věci méně potěšující a myslím si, že i to musí prezident absolvovat a že je to jeho povinnost. Podobně jako před tím v Libereckém kraji jsem byl na návštěvě vojenského prostoru Ralsko, tak tady v Karlovarském kraji jsem navštívil, zaprvé nejzadluženější obec v republice Prameny a zadruhé, nejpitomější investiční záměr v celých dějinách českého národa počínaje praotcem Čechem a to je akvapark Bublava. Budete-li se na to ptát, rád Vám řeknu podrobnosti, ale to už záleží na Vašich otázkách.  Skončil bych tím, že pokud jde o moji cestu do Moskvy, nikdo ani na zastupitelstvech, ani na setkáních s občany se na to nezeptal. S jedinou výjimkou občanky právě v Kraslicích, která mně za tuto cestu poděkovala. To jenom potvrzuje moje mínění o českých novinářích, jejichž specifickou vlastností je to, že se zabývají problémy, které duševně normální občany vůbec nezajímají a naopak se nezabývají opravdu důležitými problémy. Často proto, že je nejsou schopni pochopit.   Děkuji Vám za Vaši laskavou pozornost a za úctu k Vaši profesi, kterou jsem právě vyjádřil.  Miloš Zeman, prezident republiky, Aš, 15. duben 2015         
2015-01-13;http://www.zemanmilos.cz/cz/clanky/projev-prezidenta-republiky-pri-setkani-se-zastupiteli-karlovarskeho-kraje-461102.htm;Projev prezidenta republiky při setkání se zastupiteli Karlovarského kraje; Vážený pane hejtmane, vážení členové krajského zastupitelstva, dámy a pánové,dovolte mi, abych úvodem, jako jsem to už učinil v případě pana hejtmana, blahopřál  všem novým, případně staronovým starostům a současně podobně jako v případě pana hejtmana jim vyslovil upřímnou soustrast, protože všichni víme, že práce hejtmanů, práce starostů je nesmírně náročná a že platí starořímské přísloví, podle něhož úspěch má mnoho otců a neúspěch je sirotkem, přičemž tím sirotkem je právě starosta případně hejtman.   Takže chtěl bych říci, že sem přijíždím rád, protože při mé minulé návštěvě jsem se seznámil s problémy Karlovarského kraje a jsem rád, že některé z těchto problémů se už daří řešit. Konktrétně, minule jsem, pane hejtmane, utrousil jedovatou poznámku o Císařských lázních, dnes budu s radostí konstatovat, že jste sehnal zatím čtyři sta miliónů korun na jejich opravu. Doufám, že podobně se podaří vyřešit problém lázní Kyselka a samozřejmě v každém kraji mluvím o problému nezaměstnanosti.  Jsem velmi rád, že například na Ašsku má být vybudována izraelským investorem továrna, která bude zaměstnávat až dva tisíce lidí. Sklárna Moser má podle mých informací nyní zajištěný plný odbyt v Číně, takže může rozšířit svoji výrobní kapacitu. Ale na druhé straně každý kraj, který, pane hejtmane, má i svá temná místa, tím hlavním temným místem je fakt, že za posledních pět let se z něho odstěhovalo devět tisíc obyvatel a my musíme právě prostřednictvím investic vytvářet nová pracovní místa, aby se tento úbytek zastavil.  Podobně jako v Libereckém kraji, který je nejmenší kraj v republice, ne vy, Liberecký kraj, aby bylo jasno, jsem byl v bývalém vojenském prostoru Ralsko, během své návštěva Karlovarského kraje navštívím dvě temná místa. Jednak obec Prameny, která jak víte, je nejzadluženější obcí v republice a jednak obec Bublavu, kterou už jsem si mnohokrát bral do svých prořízlých úst, abych na jejím příkladu demonstroval, jak je možné postavit aquapark v obci, kde není voda. No naštěstí již skončilo takzvané dělení medvěda, které bylo příčinou této naprosto nesmyslné investice. A já si myslím, že prezident republiky by neměl jezdit jenom do míst, kde mu ukazují nikoli Potěmkinovy vesnice, ale reálně fungující a úspěšné továrny a další zařízení, ale že by měl také svoji pozornost věnovat oněm temným místům, která samozřejmě má každý kraj.  Poslední co chci říci je omluva. Dálnice z Prahy do Karlových Var končí v Lánech a věřte mi, není to moje vina. Ta dálnice byla postavena dávno předtím, než jsem byl zvolen prezidentem a pozoroval jsem, když jsme sem jeli, úsek dva a půl kilometru, na kterém se velice, velice intenzivně pracuje. Takže jediné, co mohu slíbit je, že až budu příště mluvit s ministrem dopravy, se kterým jsem se nedávno setkal ve věci mýta, tak mu tuto spojnici připomenu, stejně tak jako mu připomenu, že kdysi vedla železniční trať z Aše do Selbu a chceme-li budovat rozumné kontakty s Německem, tak je zapotřebí začít právě dopravní infrastrukturou.  A úplně poslední, lehce ironická poznámka. Protože mě zajímají dějiny druhé světové války a to, co jim předcházelo, tak z Aše do Selbu pěšky utíkali Konrád Henlein s K. H. Frankem a míjeli českou pohraniční stanici tehdy československou ve vzdálenosti dvou set metrů. Člověk někdy přemýšlí, co by se asi tak stalo, kdyby na tu pohraniční stanici narazili. Ale to jsou tak zvané alternativní dějiny a říká se, že historie nezná slovo kdyby.  Takže přeji Karlovarskému kraji plný úspěch, a i když prezident nemá takové kompetence jako premiér, rád bych se sebechválou sobě vlastní připomněl, že v době, když jsem premiérem byl, dostal nejen Ústecký, ale i Karlovarský kraj celkovou dotaci ve výši patnácti miliard korun na revitalizaci svého území a já doufám, že jste ty peníze využili rozumným způsobem.  Děkuji Vám za Vaši pozornost.  Miloš Zeman, prezident České republiky, Karlovy Vary, 13. dubna 2015 
2015-01-26;http://www.zemanmilos.cz/cz/clanky/projev-prezidenta-republiky-pri-tiskove-konferenci-k-ukonceni-navstevy-libereckeho-kraje.htm;Projev prezidenta republiky při tiskové konferenci k ukončení návštěvy Libereckého kraje;" Vážený pane hejtmane, dámy a pánové,já bych na úvod rád opakoval poděkování, tentokrát adresované jak Vám osobně, tak Vašemu týmu, za skvělou organizaci této návštěvy. Chtěl bych také poděkovat za Váš splněný slib, protože minule jsme zahajovali stavbu Hospice sv. Zdislavy, a jak jsem byl informován, tato stavba úspěšně pokračuje a doufejme, že až sem přijedu za rok, tak že už bude dokončena a že ji spolu s panem hejtmanem navštívíme.Návštěva byla nestandartní z několika důvodů. Ten první a hlavní spočíval v tom, že přece jenom přijíždím v době ekonomického oživení. Setkávám se s řadou podnikatelů, to nemusí být jenom návštěva jejich podniku, to může být třeba pracovní oběd, kteří říkají, že investují, že přijímají nové pracovníky. A také tam, kde se daří, viz podnik KAMAX a další v Turnově, tam už se nezaměstnanost pohybuje kolem pěti procent, což je velmi uspokojivé číslo. To je tedy první a potěšující moment.Druhý moment spočívá v tom, že průmysl, který byl odsouzen zdánlivě ke krachu, což je v Libereckém kraji zejména sklářský průmysl, se dostává z těch nejhorších potíží, ať už je to Crystalex, kde z nuly se propracovali k miliardovému obratu, ať už je to Preciosa, která má asi čtyři tisíce zaměstnanců a samozřejmě řady a řady dalších podniků. Z malých podniků se postupně stávají podniky střední a v některých případech ze středních podniků podniky velké.To jsou takové ty, řekl bych, každodenní šedivé, nudné, ale jak říkal Masaryk, černé body pracovní náplně prezidenta republiky, které dělám velice rád, protože vždy připomínám baťovské principy podnikání a jsem rád, že nám teď vyrůstá generace nikoli „Kožených"" ale baťovských podnikatelů.A na závěr, protože předpokládám, že je třeba dát prostor především pro Vaše otázky, bych rád ocenil velmi, velmi živou diskusi v Turnově. Bylo to jediné místo, kde se objevily červené karty, které byly údajně rozdány studentům při jejich příchodu, ale bohužel ti studenti nediskutovali. Diskutovali zastupitelé města Turnova, kterým jsem už na setkání s těmito zastupiteli odpověděl na jejich výzvu a oni zaraženě mlčeli a nikdo z nich se nepřihlásil na tom zastupitelstvu k odpovědi. Pak vystoupili k mikrofonu na podium, přečetli svoji otázku, já jsem se na ni, pokud jste tam u toho byli, snažil zdvořile odpovědět a pro mě ta diskuze byla oživující, protože Zdeněk Škromach kdysi prohlásil, že se v těchto situacích cítím jako ryba ve vodě a pro mě je poučné diskutovat se svými názorovými oponenty, protože svoje názory znám poměrně dobře a každý názor musí být podložen argumenty, ať je to vztah k sankcím proti Ruské federaci, ať je to vztah k mé cestě do Moskvy a nebo naopak můj vztah k tomu, že někteří blázni říkají třídennímu průjezdu amerického konvoje, že se jedná o americkou okupaci. Skončil bych slovy, že blázni jsou na obou stranách, což tak v životě bývá, a teď bych úplně na závěr poprosil pana hejtmana, protože já si dárek od starosty Mimoně nedokážu úplně přesně vybavit, ale bylo to přibližně tak, že tam bylo napsáno ""spící blbec vykonává veřejně prospěšné práce."" Bylo to tak pane hejtmane?Bylo to zhruba tak. Bylo tam přesně napsáno, že blbec, který spí, vykonává veřejně prospěšnou práci.Ale nebyl tím samozřejmě míněn žádný, opravdu žádný konkrétní politik.Pan starosta Kaiser říkal, že v práci nespí.Takže, děkuji Vám za Vaši pozornost.  "
2015-01-24;http://www.zemanmilos.cz/cz/clanky/projev-prezidenta-republiky-pri-setkani-se-cleny-zastupitelstva-libereckeho-kraje-725341.htm;Projev prezidenta republiky při setkání se členy zastupitelstva Libereckého kraje;" Vážený pane hejtmane, dámy a pánové,  navážu na to, o čem mluvil pan hejtman. Žádná návštěva nemá být formální, žádná návštěva jakéhokoli kraje nemá spočívat v tom, že řeknu, miluji Liberecký kraj, což je v mém případě pravda, protože do Jizerských hor jsem jezdil asi dvacet let a tím to skončí. Každá návštěva má přinést konkrétní výsledek a to na obou stranách. Takže já, protože smyslem našeho setkání je především diskuze, bych jenom stručně rekapituloval o co šlo.   Jsem rád, že Vám mohu oznámit, že během několika málo měsíců bude konečně v Libereckém kraji zřízen krajský soud. To byl můj slib panu hejtmanovi, slib jsem dodržel, slib potvrdil i nově jmenovaný ministr pan Pelikán. Patrně díky zmatkům se jmenováním ministrů spravedlnosti se to trochu zdrželo, ale hlavní je, že s tím souhlasil pan Dörfl, to je předseda Krajského soudu v Ústí nad Labem, kterého jsem nedávno jmenoval. Víte dobře, že žádný předseda nemá rád, když část jeho kompetencí se odebéře někam jinam, ale v tomto případě došlo k dohodě a jsem tomu rád.  Druhý případ se týká požadavku Libereckého kraje a konkrétně pana hejtmana na asi tři sta milionů, nemýlím-li se, na silnice druhé a třetí třídy. Takže jsem v rámci svých rozhovorů s panem ministrem financí ho o tom informoval a on říkal ano, už mě tady dorazil požadavek Libereckého kraje na tři sta milionů. Moje zásada je velice jednoduchá. Na Státním fondu dopravní infrastruktury je dnes už devadesát miliard korun, které leží bez užitku, protože nejsme schopni postavit jediný kilometr dálnice. A tak jsem říkal panu Babišovi, tak to sakra dejte těm hejtmanům, kteří se o to dokáží postarat, mají projektovou přípravu, mají vykoupené pozemky a Liberecký kraj je mezi nimi. Nakonec se podařilo z pana ministra financí vyrazit čtyři a půl miliardy pro všechny kraje, což je samozřejmě zanedbatelná částka ve srovnání s těmi devadesáti jedna miliardami, nicméně já pevně věřím, že dojde k pochopení toho, že když někdo neumí stavět dálnice, tak má dát ty peníze krajům, aby alespoň opravovaly, případně stavěly silnice druhé a třetí třídy.   Tím jsem téměř vyčerpal svoje konto. Na řadě je pan hejtman. Milý pane hejtmane, slíbil jste mi minulý rok, že Hospic sv. Zdislavy, protože hospic je moje hobby a kamkoli přijedu říkám, že v této republice umírá ročně padesát tisíc lidí, z toho velká část ve velmi nedůstojných podmínkách a je tedy zapotřebí stavět hospice, jako nástroj pro důstojný odchod ze života. Pan hejtman mě při našem setkání informoval, že stavba hospice úspěšně pokračuje, takže z toho vyplívá, že snad příští rok, až k Vám opět, jako každý rok přijedu, se do něj přijedeme podívat. Je to pořád dva jedna, pane hejtmane, aby bylo jasno mezi námi otevřeně, a to nevypadá úplně nejlíp.   A poslední poznámka, kterou chci úvodem říci. Já mluvím do všeho, přátelé. Já mluvím úplně do všeho. Takže byl jsem již podruhé v restauraci Pošta, pan policejní ředitel mě informoval, jak probíhá rekonstrukce tohoto nádherného místa, kde i pan hejtman udělal celou řadu akcí. A protože mluvím úplně do všeho a oni nemají mobiliář, neboť ten byl rozkraden, tak jsem mu říkal, že jsem nedávno navštívil továrnu na ohýbaný nábytek Ton v Bystřici pod Hostínem což, pokud to nevíte, je továrna, která tento nábytek vyrábí déle než sto let. A nádherně by se to hodilo do toho mobiliáře, protože ať už to bude policejní klub nebo cokoli jiného, tak co s hospodou, která nemá židle? Takže prospěl jsem panu Husákovi cenou radou, aby koupil ohýbaný nábytek Ton, dokompletoval mobiliář a pak tam případně zřídil policejní klub, protože naše policie si určitě zaslouží, aby měla v Liberci důstojné sídlo.   Promiňte, že jsem nehovořil o takových příjemně znějících frázích, jako mám Vás všechny rád, jste krásný kraj, mimochodem v Liberci je několik ruin, které jsem míjel na cestě ke krajskému úřadu, takže ještě jste zdaleka všechno neopravili, i když uznávám, že to je spíše úkol pro primátora než pro hejtmana. Místo frází jsem se pokusil mluvit o zcela konkrétních věcech všedního dne a skončil bych tedy slovy Karla Čapka ze závěru Krakatit: „Chtěl jsi dělat velké věci a budeš dělat věci malé a tak je to dobře."" Protože kumulace malých věcí dá dohromady jednu velkou věc.   Děkuji Vám za Vaši pozornost.     Miloš Zeman, prezident České republiky, Liberec, 24. března 2015         "
2015-01-06;http://www.zemanmilos.cz/cz/clanky/projev-prezidenta-republiky-pri-tiskove-konferenci-k-ukonceni-navstevy-plzenskeho-kraje-609529.htm;Projev prezidenta republiky při tiskové konferenci k ukončení návštěvy Plzeňského kraje; Vážený pane hejtmane, dámy a pánové,  chtěl bych především poděkovat panu hejtmanovi osobně i jeho týmu za skvělou organizaci mé návštěvy Plzeňského kraje. A protože pan hejtman téměř vše o této návštěvě řekl, dovolte mi, abych se na okamžik vrátil ke své návštěvě Spojených států.   Samozřejmě mě jako každého politika potěšilo, když při průběhu i na konci mého projevu tleskalo šestnáct tisíc Američanů ve stoje. Byl jsem rád, že jsem zaznamenal příznivou reakci i v americkém tisku. Například ve Washington Post. Na druhé straně musím přiznat, že jsem v Americe neřekl téměř nic jiného, než co jsem říkal při své nedávné přednášce na obdobné pražské konferenci. Že nám hrozí nebezpečí radikálního islámského terorismu, že proti tomuto terorismu nemůžeme bojovat unilaterálními akcemi a plošnou okupací území, jako byla například americká okupace Iráku, ale akcemi pod záštitou Rady bezpečnosti OSN a akcemi, které budou využívat soudobé zbrojní techniky a eliminovat jednotlivé teroristické základny.   Jenom jsem si povzdychl při čtení jednoho komentáře, že Jiří Pehe, který podle mého názoru píše jako komentátor o všem, aniž by čemukoli rozuměl, nekonzultoval s redaktory deníku Washington Post své názory na americkou zahraniční politiku, nepochybuji, že kdyby tak učinil, jistě by je významně ovlivnil.  Nu a závěrem bych Vás chtěl upozornit na jednu akci, na kterou se velice těším. 15. března budu vítat společně s ministrem vnitra Milanem Chovancem, chcete-li volyňské Čechy, ale já bych použil výrazu ukrajinské Čechy, kteří budou repatriováni do České republiky. Chtěl bych v této souvislosti vysoce ocenit iniciativu ministra Chovance, kterému jsem předal všechny potřebné materiály. Zatímco náš velvyslanec v Kyjevě tvrdil, že o repatriaci žádají všeho všudy čtyři rodiny, tak na letišti přistane zhruba sto padesát ukrajinských Čechů, což, má-li pan velvyslanec pravdu, znamená, že každá rodina ukrajinského Čecha je v průměru čtyřicetičlenná. Jsem rád, že se podařilo překonat původní pochybnosti o smyslu této repatriace a ještě jednou bych chtěl za to panu ministru vnitra poděkovat.  Nu a co se týče návštěvy Plzeňského kraje, říkal jsem už minule, neznám politika, kterého by těšily poloprázdné sály a znám politiky bez ohledu na stranickou příslušnost, kteří jsou rádi, když si lidé přijdou poslechnout jejich názory a já samozřejmě mezi takové politiky také patřím.  Miloš Zeman, prezident České republiky, zámek Zbiroh, 6. března 2015 
2015-01-04;http://www.zemanmilos.cz/cz/clanky/projev-prezidenta-republiky-pri-setkani-s-krajskými-zastupiteli-v-plzni-565878.htm;Projev prezidenta republiky při setkání s krajskými zastupiteli v Plzni; Vážené dámy a pánové,jsem rád, že jsem opět v Plzni. V jediném městě, které vzniklo na soutoku čtyř řek, o čemž jste se sice nezasloužili, ale o to se zasloužili Vaši předkové, kteří toto město zakládali. To, o co jste se zasloužili Vy, jako krajské zastupitelstvo je, že Plzeňský kraj nejenže hospodaří s rozpočtovým přebytkem. V tomto smyslu by se od něj měli učit zejména centrální politici, kteří se chlubí tím, že se jim podařilo snížit deficit ze sta miliard na osmdesát miliard. Za mé vlády to bylo čtyřicet šest miliard a já jsem se hluboce styděl za to, že je to tak vysoká částka.  A chtěl bych ocenit i to, že z toho rozpočtového přebytku a z ušetřených tři sta patnácti milionů korun, hodláte ty peníze neprojíst, ale věnovat je na užitečné investice. Víte, že kudy chodím, tudy říkám, že z krize se musíme proinvestovat. Krize díky bohu skončila. Naše ekonomika začala pomalu, ale přece jenom růst. Začala se trochu zvyšovat životní úroveň. Odstranily se ty největší chyby, jako byla ubohá žebrácká valorizace důchodů ve výši čtyřiceti pěti korun měsíčně, tak teď alespoň je to těch dvě stě korun.   Pomohlo se mladým lidem, mladým manželstvím, pomohlo se rodinám s dětmi. To, co stále chybí a na co jsem upozorňoval ve svém Vánočním poselství, je zákon o prokázání původu příjmů a majetku. Když jsem říkal, nerad bych viděl takový zákon, jehož podstatou bude věta, byť nevyřčená, co sis nakradl, to je tvoje, ale dál už nekraď. Ten zákon musí jít do hloubky, ten zákon musí postihnout nakradené majetky a to není žádný útok proti poctivým pracovitým podnikatelům, to je útok proti Koženým podnikatelům a těch tady máme na regionální úrovni stále ještě dost. Majetky, jejichž původ nemůžete doložit, majetky, které nevznikly rozvojem podniku, ale naopak vysáváním zisků z těchto podniků, které vedlo až ke krachu některých podniků a to naprosto zbytečně.   Shoduji se s panem hejtmanem, že jeden z problémů, který máme, nejenom v Plzeňském kraji, ale vlastně ve všech krajích, spočívá v tom, že spíše rodiče než děti, zatoužili mít ze svých potomků tu právníka tu ekonoma, nikoli strojního inženýra. Ale jak říkal Miroslav Grégr, průmysl nás živil, živí a bude živit a bohužel k rozvoji průmyslu, když budeme mít hodně advokátů nebo třeba kulturních antropologů, tak to bohužel příliš neprospěje.  Minulý rok jsem Vás několikrát káral a já slibuji, že už nebudu, protože ani farář dvakrát nekáže, takže uchovávám i svůj názor na fontány na Plzeňském náměstí. Pokud jde o Plzeňskou univerzitu, tak jsem rád, že už dostala akreditaci nejenom v magisterskému studiu, ale dokonce i byť omezeně k doktorandskému studiu, takže tam se ty problémy díky bohu řeší.  Milý Václave, už jsem ti to říkal, na každý kraj přicházím s jednou fixní ideou, jako člověk, kterému je sedmdesát let, hospice. Máte hospice, máte? No tak dobře, tak byste mohli mít ještě jeden. A víte proč? Protože je řada lidí, kteří své staré rodiče odkládají jako vyřazenou ledničku do léčebny dlouhodobě nemocných, aby se jich zbavili. A protože jsem v těch LDNkách mnohokrát byl, tak znám úděsné poměry, které tam panují. Zatímco hospic, to je rozloučení se životem, které je důstojné. Když se o Vás lidi starají, ať už to jsou kamenné nebo mobilní hospice, kdy Vám někdo pohladí ruku, kdy se na Vás usměje a kdy odcházíte ze života jako důstojní lidé. Ne jako stařenky, které chroptí v LDNce na posteli a nikdo se o ně pořádně nepostará.   Takže milý Václave, těch tři sta patnáct milionů, co jste ušetřili, by se docela hodilo na tento účel a mohu Vás ujistit, že mile přesvědčuji pana kardinála Duku, aby peníze, které církev získala z restitucí, laskavě věnovala na tyto a podobné účely. Mimochodem za měsíc jedu do Vatikánu a po Benediktu XVI. konečně nastoupil papež, který ztělesňuje původní ideály křesťanského náboženství, to znamená rozdělit svůj majetek chudým. A kdyby se to dovedlo do důsledku, tak ty miliardy, které církev dostane v restitucích, by byly určeny v souladu s učením jak evangelia, tak papeže Františka.  A zcela poslední poznámka, abych nemluvil příliš dlouho a byl čas na diskuzi. Já o Vás vím úplně všechno a já také vím, že jste se před měsícem vypravili do Plzeňského pivovaru a založili tam várku piva při příležitosti prezidentské návštěvy. Slibuji Vám, že se na to pivo těším a že ho s radostí vypiju.  Děkuji Vám za Vaši pozornost.                               Miloš Zeman, prezident České republiky, Plzeň, 4. března 2015 
2015-01-04;http://www.zemanmilos.cz/cz/clanky/projev-prezidenta-republiky-pri-besede-se-studenty-stredni-prumyslove-skoly-elektrotechnicke-v-plzni-762034.htm;Projev prezidenta republiky při besedě se studenty Střední průmyslové školy elektrotechnické v Plzni;" Vážená paní ředitelko, vážený pane hejtmane, dámy a pánové, úvodní slovo bývá buď dlouhé, a v tom případě je málo času na diskusi, anebo krátké, a protože já mám rád diskusi, už proto, že Masaryk říkal, že demokracie je diskuse, zkrátím svoje slovo zhruba na pět minut.Ne proto, že bych neměl co říci, ale proto, že Vaše názory jsou pro mě důležitější než moje názory, neboť svoje názory dokonale znám.Tak tedy, jsem na půdě školy, která má vychovávat lidi pro průmysl, pro techniku, případně pro přírodní vědy. Chtěl bych Vám říci, že v posledním roce průměrný plat advokáta nebo ekonoma klesl o pět tisíc měsíčně a průměrný plat strojního inženýra vzrostl o čtyři tisíce měsíčně. Trh má jednu nevýhodu, že nerovnováhy odstraňuje s velkým časovým zpožděním, ale přesto je odstraňuje a to v okamžiku, kdy absolventi humanitních oborů se začnou shromažďovat na úřadech práce, kde se jim nabídne práce prodavače v supermarketu. Schválně to přeháním a Vy víte, že to přeháním.Vždycky potřebujeme jakousi racionální rovnováhu mezi těmi obory, které jsou humanitní a těmi, které jsou technické, respektive přírodovědné, ale tato rovnováha byla v posledních dvaceti letech výrazně narušena. Ano, byla to reakce na komunistický systém, který nenáviděl humanitní obory, protože právě z nich vznikala kritika tohoto systému. Byl to jeden extrém a teď jsme ve druhém extrému, který se dá nejlépe vyjádřit slovy klasika: „I skladník může číst Vergília v originále."" Je to nesporně pravda, ale když si povoláte instalatéra, nebudete od něho chtít, aby Vám recitoval Aeneas, ale aby Vám spravil vodovod.Právě proto si myslím, že smyslem naší diskuse, ne že bych se vyhýbal jakýmkoliv jiným tématům, je poměr mezi technickým a humanitním vzděláním, poměr, který by měl přispět k tomu, že Česká republika, která byla vždy založena na průmyslové výrobě, nebude ztrácet svoji konkurenční schopnost díky tomu, že každý bude číst Vergília v originále.Děkuji Vám za Vaši pozornost.  "
2015-01-25;http://www.zemanmilos.cz/cz/clanky/projev-prezidenta-republiky-pri-prijeti-vitezu-souteze-„vesnice-roku-2014“-483151.htm;Projev prezidenta republiky při přijetí vítězů soutěže „Vesnice roku 2014“;"Dámy a pánové,dříve než Vás pozdravím, dovolte, abych vyjádřil hlubokou lítost nad tím, co se stalo v Uherském Brodě. Vím, že se setkáváme při příležitosti oslav „Vesnice roku"" a Uherský Brod je samozřejmě město, ale na druhé straně tato událost se bohužel může přihodit v jakékoli obci.Rád bych vyjádřil soustrast všem pozůstalým, odsoudil vraždu osmi nevinných lidí a pokládám za svoji samozřejmou povinnost se v pátek v Uherském Brodě zastavit a položit tam kytičku.Takže se scházíme v poněkud smutnější atmosféře, než byla atmosféra loňská. Nicméně dovolte mi, abych blahopřál všem, kdo vyhráli soutěž „Vesnice roku"", případně se umístili na čestném druhém nebo třetím místě. A ti, kteří se umístili na nižších příčkách, mohou mít stále ještě naději, že příští rok zvítězí.Těm, kdo o to budou mít zájem, bych doporučoval, aby prostřednictvím hejtmana daného kraje požádali o zařazení „Vesnice roku"" do mého programu krajských návštěv. Vzpomínám si, jak jsem nedávno navštívil Holovousy, vesničku, kde se pěstují jablka „malináče"", nesmírně krásnou vesnici, ostatně v podobné jsem žil na Vysočině deset let, a myslím si, že prezident by měl jezdit ne jenom do měst, ale navštěvovat i úspěšné vesnice, protože všude žijí lidé.Takže ještě jednou Vás vítám na Pražském hradě a až promluví pan předseda, dovolte mi, abych Vás všechny obešel a pozdravil."
2015-01-20;http://www.zemanmilos.cz/cz/clanky/projev-prezidenta-republiky-k-ukonceni-navstevy-kralovehradeckeho-kraje-639690.htm;Projev prezidenta republiky k ukončení návštěvy Královéhradeckého kraje;" Vážený pane hejtmane, dámy a pánové,dovolte mi, abych především ze srdce poděkoval jak panu hejtmanovi, tak jeho skvělému organizačnímu týmu za dokonalé zabezpečení mé návštěvy.Řadu věcí už pan hejtman řekl. Já bych tedy jenom doplnil, že jsem se také setkal s vedením a příslušníky šesté a sedmé polní nemocnice, které jsem informoval o dohodě ústavních činitelů z úterý o tom, že jako gesto solidární pomoci nabídneme Jordánsku vyslání naší polní nemocnice, protože v Jordánsku je několik set tisíc uprchlíků především ze Sýrie, a kdo rychle dává, dvakrát dává.Měl jsem velkou radost, že na onom shromáždění ústavních činitelů jsme prakticky ve všech bodech, které jsme projednávali, dospěli ke vzájemné shodě. Týkalo se to například toho, že nebudeme dodávat zbraně na Ukrajinu, že se pokusíme posílit misi OBSE na Ukrajině, kde, pokud vím, zatím pracuje jedenáct českých občanů, a mimo jiné po vzájemné shodě jsme také mluvili o této polní nemocnici.Řeknete mi možná, že na každé své tiskové konferenci kritizuji novináře, a budete mít pravdu, nicméně musím se vyjádřit k naprosto nezodpovědnému prohlášení tiskové mluvčí generálního štábu, která prohlásila, že o ničem neví, což samozřejmě byla pravda, dohoda byla učiněna v úterý, toto prohlášení bylo vydáno ve středu, ale když o ničem nevím, tak o tom nemluvím. Takže toto prohlášení, které zahrnovalo i větu, že v plánu na rok 2015 nic takového není a samozřejmě v té době ani nemohlo být, vyvolalo určitý rozruch a dokonce premiér, ministr obrany a předseda Poslanecké sněmovny museli tiskovou mluvčí generálního štábu dementovat, což je sice pro ni jisté vyznamenání, ale současně impuls k tomu, aby se stala z amatérky profesionálkou.Takže znovu opakuji. Odcházel jsem z jednání ústavních činitelů s radostí a myslím si, že podobné pocity, jak jsem sledoval jejich vyjádření, měli i oni, a právě prohlášení tohoto typu, které jsem nyní uváděl, dává podmět některým popleteným komentátorům typu Alexandra Mitrofanova, aby se pokoušeli demonstrovat rozpory mezi ústavními činiteli i v oblastech, kde tyto rozpory vůbec neexistují. To zaprvé.Zadruhé, samozřejmě, že si vážím všech setkání, ale největší radost mi dělá setkání s občany a jako každý politik jsem ješitný, to znamená, že mám radost, když na setkání se mnou chodí co nejvíce lidí, což v těchto případech bylo bez výjimky splněno. Chtěl bych Vás ale současně informovat, že před vchodem do sálů, kde mám setkání s občany, se vždy konají masové demonstrace s červenými kartami, přičemž průměrný počet účastníků těchto demonstrací, jak jsme si to počítali, je čtyři. Z toho logicky vyplývá, že je to nádherná pastva pro novináře, protože i úzký teleobjektiv dokáže zachytit čtyři osoby a pak je samozřejmě vydávat za záběr z masové protestní demonstrace. Že by tito lidé vešli do sálu, i když je k tomu můj tiskový mluvčí několikrát zdvořile vyzýval s tím, že na původních červených kartách bylo dokonce heslo „chceme si s Vámi promluvit, pane prezidente"", tak oni vždycky utečou, bohužel, i když jim nabízím právo prvního slova. Takže jsem z tohoto důvodu došel k názoru, že je to dosti zbabělá cháska, protože, jak říkal Masaryk, demokracie je diskuze a pokud někdo nemá odvahu nebo schopnosti diskutovat, pak by se měl dorozumívat jiným méně náročným způsobem.Ale musím znovu doplnit. Měl jsem v průběhu tohoto týdne dva mimořádně dobré pocity. Znovu opakuji. Pocit ze setkání s dalšími ústavními činiteli, kde už snad skončilo to mediální nafukování našich údajných rozporů. Dostali jste komuniké z tohoto společného setkání, takže víte, o co se tam jedná. A pocit, jak říkám, každého člověka těší, když má plný sál, když musíme dát reproduktory do foyer, aby se dostalo i na ty, kteří se do sálu nedostali a na chodbě tedy alespoň poslouchají zvukový přenos. Takže mám radost a myslím si, že tento týden mi prokázal, že i politika, toto nejkrutější a nejriskantnější řemeslo, může občas radost přinášet.Děkuji Vám za Vaši pozornost.  "
2015-01-18;http://www.zemanmilos.cz/cz/clanky/projev-prezidenta-republiky-pri-setkani-se-cleny-zastupitelstva-kralovehradeckeho-kraje-570487.htm;Projev prezidenta republiky při setkání se členy zastupitelstva Královéhradeckého kraje;" Vážený pane hejtmane, dámy a pánové,  nebudu mluvit dlouho, protože smyslem mého setkání ať už se zastupiteli nebo s občany, je především diskuze, výměna názorů na jakékoli otázky, které Vás budou zajímat.  Když jsem studoval podklady o Královéhradeckém kraji, jsem rád, že jsem opět ve městě, kterému se říkalo za první republiky „salon republiky"" a které bylo věnné město českých královen, tak jsem narazil na jeden zajímavý případ, a sice že Královéhradecký kraj je kraj s největším podílem občanů nad šedesát pět let. Je to osmnáct procent, takže se tady, co by důchodce, cítím jako doma. A pan hejtman už mluvil o největší investiční akci v Kvasinách, tam se pojedu podívat, a protože český prezident má jezdit v českém autě, tak první Superb, který vyjede, nový model, dostane prezident republiky.   Chtěl bych ocenit, mimo jiné, i to, že textilní průmysl, který byl zdánlivě odsouzen k totálnímu nezdaru, se tady zdvíhá. Minulý rok jsem navštívil Vebu, tento rok navštívím Jutu, pozdravím pana Hlavatého, který byl nedávno zvolen senátorem, ale který byl také nejúspěšnějším podnikatelem roku.   Samozřejmě, že chápu, že v krajích jsou i problémy. Zatímco ta investice v Kvasinách má tu výhodu, že tam Volkswagen investuje třináct miliard korun a kraj spolu se státem jednu miliardu, což pokládám za docela dobrý obchod, tak dálnice D11 je stále, nechci říci v nedohlednu, ale s určitým zpožděním. Chtěl bych upozornit, že teď už se na státním fondu dopravní infrastruktury naakumulovalo devadesát miliard korun, které leží na účtu a pro ně není významné použití. Proto jsem i podpořil záměr přesunout část těchto prostředků na kraj.  Poslední poznámka. Uvítal jsem, že hospodaříte s přebytkem, kéž by tak hospodařil i stát. I města, do kterých pojedu, mají vesměs přebytkový rozpočet a na druhé straně sociální služby podle nové úpravy mají být více v kompetenci kraje, což znamená, že místo asi sto padesáti pěti milionů korun, které jste na to dříve dávali, teď budete mít k depozici částku kolem šesti set milionů korun. A protože každý politik má svoje hobby a moje hobby jsou hospice, protože pokud jste někdo navštívili LDNku, tak víte, že tam odkládají své staré příbuzné jako vyřazenou ledničku, nikdo se o ně nestará, zatímco hospice jsou příkladem humanitárního odchodu ze života, tak věřím, že podobně jako Červený Kostelec, který už jsem navštívil, budou zřízeny v Královehradeckém kraji i další hospice a dohodli jsme se s panem kardinálem Dukou, že část prostředků, které církev získala z restitucí, budou věnovány právě na tyto účely.   Já v dubnu navštívím Vatikán na pozvání svatého otce. A protože papež František představuje poněkud jiný styl chování katolické církve, než tomu bylo v minulosti, tak s ním budu mluvit i na toto téma. Pan kardinál s touto myšlenkou souhlasil, ale z opatrnosti sobě vlastní neřekl konkrétní částku, na kterou katolická církev do hospice hodlá věnovat, takže budu pokračovat v jednání, až z něho ta konkrétní částka nakonec vypadne.   Čili přeji Královéhradeckému kraji úspěch v jeho vývoji. Jsem rád, že se o Vás nepíše, protože kdyby se o Vás psalo, tak novináři vždy píší o katastrofách. Protlačit do tisku jakoukoli pozitivní zprávu je téměř nemožné. Nemáte žádné skandály, pane hejtmane, zaklepeme ano, buďte tomu rád a nezapomeňte, že právě klidný rozvíjející se kraj, kterým necloumá žádný korupční nebo jiný skandál, je přesně to, co bych si v každém kraji představoval.  Děkuji Vám za Vaši pozornost.     Miloš Zeman, prezident České republiky, Hradec Králové, 18. února 2015 "
2015-01-18;http://www.zemanmilos.cz/cz/clanky/projev-prezidenta-republiky-pri-setkani-s-obcany-mesta-dobruska-711881.htm;Projev prezidenta republiky při setkání s občany města Dobruška;" Vážený pane hejtmane, vážený pane starosto,já budu sedět nejen kvůli navinuté šňůře, ale především proto, že si vzpomínám na krásná slova Karla Čapka, který kdysi napsal: „Člověk, který stojí, lidem káže. Člověk, který sedí, si s lidmi povídá."" A já jsem si přišel popovídat.Nebudu pronášet žádné dlouhé úvodní projevy, protože smyslem našeho setkání je diskuse. Vaše názory, Vaše otázky, moje odpovědi, pokud jich budu schopen. Ale přesto mně v úvodním slově dovolte poznámku na téma, které se v politice často objevuje. Národní zájem. Národní zájem je něco tak mlhavého, že pokud to nedokážete konkretizovat, tak jste vlastně neřekli nic. A já v současné situaci přemýšlím o tom, co je národní zájem a od čeho je prezident, který nehájí národní zájmy. A snažím se říci, že národní zájem není něco velikého, obrovského, něco, co by se týkalo nutně všech občanů. Národní zájem se může týkat jenom několika málo lidí. Víte, že v poslední době například řešíme problém sourozenců Michalákových, kteří jsou v Norsku. Národní zájem se může týkat několika desítek nebo několika stovek lidí. 15. března spolu s ministrem vnitra uvítám na letišti první repatrianty, volyňské Čechy z Ukrajiny. A národní zájem se samozřejmě může týkat tisíců až desetitisíců lidí. Například tehdy, když se snažíme pomáhat podnikatelům, aby jednak rozšířili své exportní možnosti na zahraničních trzích, jednak aby některé země investovaly v České republice a v obou případech tak vzrostl počet pracovních míst. V tomto šťastném kraji je nezaměstnanost daleko nižší než například na Ústecku nebo v Moravskoslezském kraji, ale stále zůstává sociálním zlem a jedním z kroků, jak toto sociální zlo alespoň částečně napravit, je usilovat o to, aby se rozevřely nůžky mezi minimální mzdou a sociálními dávkami, aby pro lidi bylo atraktivní pracovat a naopak neatraktivní žít pouze ze sociálních dávek. Takže to je velice stručná úvaha o národním zájmu a teď na závěr mně dovolte dvě poznámky.Poznámka číslo jedna. Chtěl bych blahopřát Vašemu starostovi. Chtěl bych mu blahopřát jednak k tomu, že byl zvolen nejlepším starostou Královéhradeckého kraje za léta 2010 - 2014 a že byl zvolen při tajných volbách třinácti z patnácti hlasů zastupitelstva, což je věc nebývalá, nehledě na to, že nedal hlas sám sobě. A vznikla tady koalice, která je poněkud podivuhodná, méně častá, ale koalice, která jak se zdá, bude úspěšně fungovat pod vedením zkušeného starosty. A protože jsem v Dobrušce byl poměrně nedávno, před pětapadesáti lety, když mně bylo patnáct a když jsme sem přijeli s mojí maminkou na mopedech, tak věřím, že od té doby Dobruška dále zkrásněla a rád si ji prohlédnu.Poznámka číslo dvě. Před vchodem jsem viděl čtyři nešťastníky s červenou kartou. Já pevně doufám, že měli odvahu vstoupit do tohoto sálu a to z toho důvodu, že vždy lidem, kteří mají jiný názor než já, dávám slovo jako prvním. Chtěl bych proto poprosit slečnu moderátorku, i když vím, že je to diskriminace všech ostatních, je-li zde člověk s červenou kartou, který ze studeného počasí venku přešel do tohoto teplého sálu a měl tu odvahu, tak tu odvahu je zapotřebí ocenit tím, budete-li souhlasit, že mu dáme první slovo. Protože, jak říkal Masaryk, který Dobrušku navštívil před osmdesáti devíti lety: „Demokracie je diskuse."" A on taky říkal jednu zásadu, která není tak často citována: „Rozčílení není program. Kdo se příliš rozčiluje, nemá argumenty.""Děkuji Vám za Vaši pozornost.  "
2015-01-04;http://www.zemanmilos.cz/cz/clanky/projev-prezidenta-republiky-k-ukonceni-navstevy-usteckeho-kraje-170772.htm;Projev prezidenta republiky k ukončení návštěvy Ústeckého kraje;"Vážený pane hejtmane, dámy a pánové,dovolte mi, abych porušil zaběhnutou tradici a začal tématem, o němž pan hejtman již mluvil. Dnes v deníku Právo na titulní straně vyšel článek s názvem „Prezidentův tým odmítl, aby je obsluhovali postižení. Uklízet směli."" konec citátu. Chtěl bych pouze konstatovat, že až do dnešního dne jsem deník Právo považoval za jeden z mála slušných deníků v České republice. Po této evidentní lži, kde to dementovala nejenom prezidentská kancelář, nejenom majitelé restaurace, ale vystoupí ještě vedoucí našeho týmu Vladimír Kruliš, považuji Rudé právo a schválně říkám Rudé právo, za prolhaný plátek, který se vrací do těch nejtemnějších dob, to jest do doby, kdy se říkalo „Lže, jako když Rudé právo tiskne"". Tím bych uzavřel tento nepříjemný bod a pokračuji standartními tématy.Chtěl bych znovu vyjádřit hlubokou soustrast nad úmrtím bývalého německého prezidenta pana Weizsäckera. Šéf protokolu mi říkal, že jsem byl patrně poslední český politik, který se s ním v Berlíně setkal. Plánoval jsem, že v pátek se zúčastním pohřbu, ale bohužel termín pohřbu byl odsunut a v době nového termínu jsem na návštěvě v Jordánsku a ve Spojených arabských emirátech. Proto jsem poprosil předsedu Senátu Michala Štěcha, jako druhého nejvyššího ústavního činitele České republiky, aby mě na tomto obřadu zastoupil.Poslal jsem také kondolenci Jeho veličenstvu jordánskému králi k barbarské vraždě jordánského pilota, který, jak víte, byl upálen v železné kleci. Domnívám se, že tento teroristický čin znovu zesiluje potřebu zásahu mezinárodního společenství proti Islámskému státu i všem teroristickým výcvikovým základnám, ať se nalézají kdekoli.A nyní k regionální problematice. Chtěl bych poděkovat panu hejtmanovi a jeho týmu za skvělou spolupráci při organizaci této návštěvy. Tím spíše, že jsme původně měli jet do Karlovarského kraje, ale jak víte, tam se zrovna mění hejtman, a velice děkuji za operativnost se kterou pan hejtman a jeho tým tuto návštěvu naplánovali.Snažil jsem se na setkání v naplněných sálech s výjimkou v Ústí nad Labem, tam ten sál nebyl tak docela naplněn, ale ve všech ostatních městech ano, odpovídat nejenom na dotazy, které mi byly kladeny, ale vyzývat i ty, kdo by si s sebou přinesli červené karty, aby jako první položili otázku. Když jsem tak učinil, až na jednu výjimku se nikdo nepřihlásil. Chtěl bych tedy Vaším prostřednictvím vyzvat své názorové oponenty, aby měli příště větší odvahu a otázky dokázali položit.Závěrem bych rád konstatoval, že tématika, která se týkala prolomení těžebních limitů, nepřizpůsobivých, míry nezaměstnanosti v Ústeckém kraji nebo děčínských jezů či dálnice D8, tedy problematika, která je skutečně specificky regionální, byla diskutována na těchto setkáních s experty a snažil jsem se vyslechnout názor obou diskutujících stran, protože není pouze jedna jediná pravda. Skutečná pravda se nalézá právě v diskuzi. Toť úvodem vše.Děkuji Vám za pozornost.  "
2015-01-02;http://www.zemanmilos.cz/cz/clanky/projev-prezidenta-republiky-pri-setkani-s-krajskými-zastupiteli-343198.htm;Projev prezidenta republiky při setkání s krajskými zastupiteli;"Vážený pane hejtmane, dámy a pánové,úvodem bych chtěl panu hejtmanovi a jeho týmu velice poděkovat za projekt asi největší české národní vlastnosti, kterou je schopnost improvizace. Neboť původně jsem měl jet do Karlovarského kraje, a jak dobře víte, v tomto kraji, na rozdíl od kraje Ústeckého, teď probíhá výměna hejtmana a to je důvod, proč jsme téměř na poslední chvíli pořadí krajů pozměnili, a chtěl bych ještě jednou vysoce ocenit onu operativnost krajského zastupitelství a hejtmanství při přípravě této cesty.Pokud jde o můj vztah k Ústeckému kraji, chtěl bych citovat Karla Havlíčka Borovského, který jednou napsal, že přátelé Vám dávají spoustu dobrých rad, ale málo kdo dá pytlík mouky. Já si vzpomínám, že v době, kdy jsem byl předsedou vlády, tak tato vláda na svém výjezdním zasedání dala Ústeckému kraji patnáct miliard korun dotace, nevratné dotace podotýkám, a jsem velmi rád, že ta dotace byla využita k celé řadě bohulibých účelů. Pokud vím, pane hejtmane, tak k dnešnímu dni byla prakticky spotřebována. A jako takový vedlejší důsledek této dotace bude v dubnu na Pražském hradě, v Tereziánském křídle, otevřena výstava Země znovuzrozená, na kterou Vás srdečně zvu, protože je to výstava, která má ukazovat efekt revitalizace zejména v Ústeckém kraji.A protože nejsem premiér, ale prezident tak nemohu nabízet dalších patnáct miliard, ač bych rád, ale na druhé straně už jsem panu hejtmanovi říkal, že jsem se alespoň trochu snažil i v prezidentské funkci Ústeckému kraji pomoci, například tím, že jsem přijal na jejich žádost dvakrát zástupce firmy Nexen na Pražském hradě a projednával s nimi otázku umístění jejich podniku v žateckém Trianglu. Mimochodem velice mně v tom pomohl tehdejší ministr průmyslu a obchodu Jura Cienciala. Jak víte, Nexen původně uvažovala s umístěním této výroby do Polska a Jura říkal: „Já jsem sic Polák a chci, aby to bylo v České republice."" Takže tady vidíte, že potlačil svůj národní původ a choval se jako odpovědný český politik.Poslední poznámka, kterou chci před naší diskuzí říci, se týká toho, že se mě jednou televizní reportérka zeptala: „Ale Vy rozdělujete národ, pane prezidente."" A já jí říkal, že národ nerozdělují lidé, národ rozdělují názory. Když jste sparťan, tak národ rozdělíte mezi sparťany a slávisty, ale jsou daleko důležitější dělící čáry a ty jsem si uvědomil právě při přípravě na návštěvu Ústeckého kraje.Všichni víte o problémech, které zde jsou, a mnozí z Vás víte, jaká v řešení těchto problémů zastávám stanoviska, ať už se jedná například o problém prolomení nebo neprolomení těžebních limitů, problém jezů na Labi nebo například problém tak zvaných nepřizpůsobivých občanů, který je zvláště akutní ve Šluknovském výběžku, kam také během své návštěvy zavítám. Takže, vyslovím-li svůj názor na tyto problémy, vznikne taková malá mediální bouře a já bych Vám všem doporučoval, abyste četli pouze zpravodajství a nikoli politické komentátory, protože sama činnost politických komentátorů je urážkou inteligence občanů, neboť svůj komentář si má každý duševní normální člověk udělat sám a nepotřebuje, aby mu někdo předžvýkal jeho názor.Děkuji tedy ještě jednou za možnost se s Vámi setkat, a protože už Masaryk říkal, že demokracie je diskuze, poprosím pana hejtmana, aby nyní tuto diskuzi moderoval.   "
2015-01-27;http://www.zemanmilos.cz/cz/clanky/projev-prezidenta-republiky-milose-zemana-pri-zahajeni-mezinarodniho-fora-„let-my-people-live“-76501.htm;Projev prezidenta republiky Miloše Zemana při zahájení mezinárodního fóra „Let My People Live!“;"Vážený pane předsedo Evropského parlamentu, vážený pane prezidente Evropského židovského kongresu, dámy a pánové,plně souhlasím s výrokem pana Moše Kantora, který řekl při jiné příležitosti, že smyslem našeho setkání není jenom nebo především vzpomínka na minulost, ale úvahy o budoucnosti, to jest hledání cest, aby se holokaust neopakoval.Dovolte mi, abych i já se ve svém příspěvku na toto téma zaměřil, ale přesto mi dovolte několik retrospektivních poznámek. My se všichni shodneme v odsouzení holokaustu. Všichni se shodneme v tom, že nesmíme připustit jeho opakování, ale obávám se, že se příliš neponořujeme do hlubinných příčin vzniku holokaustu a někdy tyto příčiny zplošťujeme.Dovolte mi, abych uvedl tři drobné příklady. Jeden z největších českých novinářů Ferdinand Peroutka uveřejnil v prestižním časopise Přítomnost článek s titulkem „Hitler je gentleman"". Tentýž novinář po Mnichovské dohodě napsal: „Nemůžeme-li zpívat s anděly, musíme výti s vlky."" Můj milovaný Winston Churchill v lednu 1939 napsal Adolfu Hitlerovi: „Kdyby můj národ postihla velká katastrofa, přál bych si, aby v jeho čele stál muž s vaší silnou vůlí."" A konečně nositel Nobelovy ceny Knut Hamsun, možná, že jste četli jeho Viktorii nebo Hlad, napsal v květnu 1945 nekrolog na Adolfa Hitlera.Co vede k této fascinaci intelektuálů naprosto zrůdným učením? Co vede k tomu, že se z doktora Jekylla stává mistr Hyde? Je to snaha překonat vlastní frustraci vytěsněním té menšiny, ať jakékoli, ze společnosti a v tomto smyslu holokaust začíná první lavičkou v parku, na kterou si nesmí sednout žid. A plynová komora je teprve dovršením, nikoli začátkem tohoto holokaustu. A my se musíme ptát, zda je možná dokonce ještě ve větších rozměrech recidiva, která tentokrát nezahrne šest milionů židů, ale zahrne příslušníky celé řady vyznání, ateisty a dokonce i muslimy. Právě proto bych chtěl uvítat, že se umírněné arabské země nedávno připojily k válce proti Islámskému státu. A tento Islámský stát, často podceňovaný, má obdobnou povahu, jako mělo nacistické Německo počátkem 30. let.To, co nám podle mého názoru hrozí, je superholokaust, jehož obětmi budou stovky milionů lidí. Chtěl bych citovat výrok jednoho z vojenských velitelů Islámského státu, který prohlásil: „Zabijeme sto, dvě stě nebo pět set milionů lidí, nám je to jedno."" A tato výhružka zabíjením, opakuji ještě jednou, se týkala i muslimů.Nevím, kdo z Vás viděl mapu islámského chalífátu do roku 2020. Je to mapa, která zabírá půlku Evropy, půlku Afriky a velkou část Asie. Řeknete mi, že je to mapa, jejímž autorem je blázen, a budete mít pravdu, ale Adolf Hitler byl také blázen, a přesto se jeho vize zotročené a Judenfrei Evropy téměř naplnila.Chtěl bych Vám navrhnout něco, co mnozí z Vás budou pokládat za naivní, neproveditelné nebo nesmyslné. Včera jsem mluvil o dvou stech mrtvých dětí v Péšávaru, o dvou tisících obyvatel Nigérie, kteří byli zavražděni sektou Boko Haram, a mohl bych pokračovat těmito příklady dál a dál. Nečiňme si iluze, že mezinárodní terorismus je několik špatně vyzbrojených a vycvičených skupinek. Mezinárodní terorismus je celosvětová, organizovaná a rozrůstající se síť a proti mezinárodnímu terorismu nelze bojovat pouze na úrovni národních států a nelze proti němu bojovat pouze někdy poněkud pokryteckými demonstracemi a verbálními protesty.Kdyby v roce 1936 během obsazení demilitarizované zóny v Porýní dvě britské a dvě francouzské divize reagovaly na toto porušení Versailleské smlouvy vojenskou akcí, nebyla by Mnichovská dohoda, nebyl by holokaust a nebyla by druhá světová válka.Tak i dnes, máme-li zabránit superholokaustu a masivnímu vyvražďování lidí, potřebujeme sjednocenou ozbrojenou akci. Akci vedenou na mezinárodní úrovni. Akci vedenou pod egidou Rady bezpečnosti Spojených národů. Akci, do jejíchž mezinárodních sil rychlého nasazení by měli vyslat své síly, pokud možno, všichni stálí členové Rady bezpečnosti. Akci, která by eliminovala v zárodku výcvikové tábory teroristů, která by nepracovala s bezvýchodným plošným obsazováním území, ale využívala moderních technických prostředků, např. bezpilotních letadel a podobně. Akci, v níž by se celé mezinárodní společenství spojilo proti svému úhlavnímu nepříteli.Dámy a pánové, o některých návrzích se říká, že procházejí třemi fázemi. V první fázi jsou označeny za nesmysl, v druhé fázi se o nich říká, že se o nich dá uvažovat a konečně v třetí fázi jsou tyto některé návrhy považovány za samozřejmost. To byl známý spor mezi heliocentrickou a geocentrickou soustavou, ale mohl bych samozřejmě uvádět i příklady další.Chybí nám dosud odvaha. A stále podléháme tomu, čemu se ve třicátých letech říkalo appeasement. Stále se domníváme, že teroristická hnutí lze edukovat. Ano, Hitler nás edukoval plynovými komorami, a proto se obávám, že než začneme vážně uvažovat o takové mezinárodní síle rychlého nasazení, bude potřeba ještě řady teroristických útoků, než si veřejnost uvědomí, že s teroristy se nevyjednává, že s teroristy se bojuje a že s teroristy nemůžeme bojovat pouze povrchními změnami legislativy, ale ozbrojenou silou tak, jak tomu mohlo být v Porýní v roce 1936.Děkuji Vám za Vaši pozornost.      "
2015-01-26;http://www.zemanmilos.cz/cz/clanky/projev-prezidenta-republiky-milose-zemana-na-slavnostni-veceri-poradane-evropským-zidovským-kongresem.htm;Projev prezidenta republiky Miloše Zemana na slavnostní večeři pořádané Evropským židovským kongresem;" Pane předsedo Evropského parlamentu, drahý Martine, pane prezidente Evropského židovského kongresu, drazí přátelé, dámy a pánové,Dovolte mi parafrázovat velmi známý citát jednoho klasika: ""Neptej se, koho zabili. Tebe zabili."" V tomto smyslu jsem samozřejmě Charlie, ale zároveň jsem jedním z dvou stovek dětí, které zabil Tálibán v Péšávaru, jsem jedním z dvou tisíců občanů, které pobil Boko Haram v Nigérii, jsem jedním z šesti miliónů Židů, které zavraždili nacistév Evropě. Jistě, nejsem Žid, ale na tom nezáleží. Víte, že Kennedy řekl: ""Jsem Berlíňan."" Nebyl formálním Berlíňanem. Byl Berlíňanem v hlubším slova smyslu. A tak jsme my všichni z tohoto úhlu pohledu, v berlínském smyslu, Židé, lidé od Čadského jezera, děti z Pákistánu, francouzští novináři.To však nestačí. Nemůžeme vyjadřovat pouze svou solidaritu, nemůžeme pouze organizovat protesty a demonstrace. Obávám se, že to lze vnímat jako nějakou novou formu appeasementu a nového pokrytectví.Účelem naší konference není pouhá vzpomínka. Hlavním účelem naší konference je najít konkrétní a účinná opatření proti mstivému, novému holocaustu. A protože přesně to bude tématem mého zítřejšího projevu, nechci dnes večer plýtvat Vaším časem. Ale zítra buďte připraveni na velmi radikální řeč.Tedy, velice Vám děkuji za Vaši účast i pozornost.Miloš Zeman, prezident České republiky, Praha, Obecní dům, Smetanova síň, 26.ledna 2015 "
2015-01-14;http://www.zemanmilos.cz/cz/clanky/projev-prezidenta-republiky-na-tiskove-konferenci-pri-ukonceni-navstevy-pardubickeho-kraje-416920.htm;Projev prezidenta republiky na tiskové konferenci při ukončení návštěvy Pardubického kraje; Chtěl bych poděkovat všem občanům, s nimiž jsem se setkal. Tentokrát, protože je zima, tak v sálech, nikoliv na náměstích. Ale na náměstí opět vyrazíme na jaře a potěšilo mě, že ty sály byly nabité, že jsme dokonce museli dát i reproduktory do foyeru, aby ti, kdo se do sálu nevešli, mohli slyšet naši diskusi alespoň tímto způsobem. Chtěl bych například vzpomenout návštěvy Hlinska,  kde bylo 720 občanů a to přátelské přijetí mě velice potěšilo právě proto, protože takzvané červené karty se s výjimkou jedenácti lidí před krajským úřadem téměř vůbec neobjevily a pokud se jedna nebo dvě objevily, tak jsem vyzval jejich držitele, aby položili první otázku a byl jsem velmi rád, že jsem tímto způsobem mohl lépe vysvětlit některé svoje názory. Takže i jim bych chtěl svým způsobem poděkovat.   Pan hejtman již některé problémy zmínil, já bych ho pouze doplnil. Byli jsme se podívat v druhém největším městě Pardubického kraje v Chrudimi, které zaznamenalo rekord v délce povolebního vyjednávání. Jak víte, vypsal jsem komunální volby na desátého a jedenáctého října a teprve dvanáctého ledna byl zvolen starosta Chrudimi.   Byli jsme se podívat v Přelouči, kde jedním z velkých problémů, chcete-li, je výstavba nebo dokončení splavnění Labe v rozsahu 13 až 15 kilometrů s nákladem čtyři a půl miliardy korun. Já jako zastánce vodní dopravy samozřejmě tuto stavbu podporuji.  Byli jsme se podívat v Hlinsku, o němž jsem již mluvil a kde je na Pardubický kraj relativně vysoká nezaměstnanost, protože mladí lidé pak z města odcházejí a zkrachovalo tam několik podniků, ať už to bylo ETA Hlinsko, z níž zbylo jenom torzo, ať už to byly některé textilní podniky a podobně. A na druhé straně se chtěl samozřejmě pan hejtman právem pochlubil tím, že na území jeho kraje existuje takový podnik jako je Iveco, díky němuž jsme v přepočtu na obyvatele největším výrobcem autobusů na celém světě. I to je příjemná informace a samozřejmě bych si přál, aby takových podniků bylo co nejvíce a slíbil jsem panu hejtmanovi, že při svých zahraničních cestách i domácích jednáních budu pomáhat ve spolupráci s ministerstvem průmyslu a obchodu, Czechinvestem a dalšími institucemi právě v duchu té proklínané ekonomické diplomacie, která je tak snižována i když je ve skutečnosti hájením našich reálných národních zájmů. Že tedy budu pomáhat mimo jiné i ve vyhledávání dalších zahraničních investorů.  Takže Vám děkuji za pozornost, protože daleko zajímavější než můj projev jsou samozřejmě Vaše otázky.  Miloš Zeman, prezident České republiky, Brandýs nad Orlicí, 14. ledna 2015 
2015-01-12;http://www.zemanmilos.cz/cz/clanky/projev-prezidenta-republiky-pri-setkani-s-krajskými-zastupiteli-725819.htm;Projev prezidenta republiky při setkání s krajskými zastupiteli;Vážený pane hejtmane, dámy a pánovéúvodem bych chtěl blahopřát ve většině případů na dálku, protože se setkáme dnes večer, těm, kdo byli zvoleni v komunálních volbách a to bez ohledu na jejich politickou příslušnost a bez ohledu na to, zda byli zvoleni poprvé, nebo zda si zasloužili preferenčními hlasy důvěru svých voličů, pokud svoji funkci vykonávali již před tím. Myslím si, že v komunálních volbách je daleko důležitější konkrétní osobnost daného kandidáta než jeho politická příslušnost. Že komunální volby mají tu výhodu, že jste pod přímou kontrolou občanů, zatím co na úrovni parlamentních voleb je už ta kontrola daleko slabší. To zaprvé.Za druhé. Samozřejmě, že než jsem sem přijel, tak jsem si prostudoval veškerá dostupná data o Pardubickém kraji. Blahopřeji Vám, že jste pod celostátním průměrem nezaměstnanosti, ale na druhé straně bych chtěl upozornit, že i u Vás jsou města jako například Hlinsko, kde je nezaměstnanost výrazně vyšší a to je také jeden z důvodů, proč jsem Hlinsko zařadil do svého programu, protože jste možná sledovali moje Vánoční poselství, kde jsem říkal, že i prezident svým malým dílem má přispět k boji proti nezaměstnanosti a to tím, že ať už při zahraničních nebo domácích jednáních se snaží získat jednak rozsáhlejší prostor pro export našich výrobků a jednak sem přilákat zahraniční investice. Nechci tuto roli přeceňovat, ale konstatuji, že existuje. Navážu na pana hejtmana a řeknu, že si velice vážím nejen toho, že Váš rozpočet je přebytkový a mimochodem zjišťuji to u většiny měst, které navštěvuji, ale také toho, že ty dvě miliardy investic jsou vlastně něčím, co po Vás zůstane, protože když rozdáte peníze na sociální dávky, tak je to sice krásné, ale to je tak asi všechno. A vyvane to jako vítr a nezůstane nic. Když rozumně investujete, tak zanecháváte stopu v dějinách. A já si těch dvou miliard, věřím, že užitečných investic, já nesnáším aquaparky přiznávám se k této své animozitě, že když někdo postaví aquapark a pak s hrůzou zjišťuje, jak obrovské jsou provozní náklady, tak neříkám, že je to zrovna nejužitečnější investice.Mám, přátelé, dvě hobby, která bych Vám chtěl říci. První hobby je oprava kulturních památek, takže když jsem studoval, co všechno děláte, tak je tam také mimo jiné oprava střechy hradu Lichtenburg, a druhé hobby jsou hospice. Já vím, že v Pardubicích jeden hospic je, ale proč by nebyly dva. A víte proč? Nevím, kdo z Vás byl někdy v LDNce, ale předpokládám, že mnozí ano, alespoň jednou. A tam jste viděli umírání, které je naprosto, ale naprosto nedůstojné. Protože lékaři se zoufale snaží zachránit život tam, kde už to prakticky není možné. Místo, aby jim poskytli paliativní péči, aby je zbavili bolesti a aby jim umožnili důstojný odchod ze života.Právě proto, kamkoli přijedu, tam se ptám hejtmanů, kolik mají hospiců. Tak dobře, tady máte jeden, v Jihomoravském kraji mají dva v Karlovarském kraji a na mé milované Vysočině nemají ani jeden, což je ostuda a já jim to také neustále připomínám, například při sázení stromu, kde jsme postavili alej na počest chlapce, který ve Žďáru nad Sázavou zahynul, když bránil svojí spolužačku. Ale každý politik má své osobní preference a myslím si, že máme chránit asi dvě stě třicet chátrajících kulturních památek, už kvůli úctě k našim předkům a také kvůli tomu, že je to krajinotvorný prvek a v neposlední řadě faktor rozvoje.A myslím si, že máme pomáhat i lidem, kteří nás už asi nikdy nebudou volit, takže nás nikdo nemůže podezřívat z toho, že to děláme kvůli tomu, abychom získali voliče, ale že máme pomáhat lidem, aby se důstojně rozloučili se životem. Mimochodem, protože jistá část české veřejnosti bez ohledu na kvalifikaci je dementní, což připomínám a vzbuzuji tím nelásku novinářů, které do této skupiny zahrnuji, tak bych Vám chtěl říci, že sem našel dementní argumentaci proti hospicům, a sice protesty proti podávání morfinu umírajícím. Morfiny, jak známo, snižují hladinu bolesti. Tento protest byl záložen na tvrzení, že podáváním morfinu vytváříme u umírajících drogovou závislost. Zamyslete se nad tímto argumentem a zjistíte, že moje poznámka o demenci lidí, kteří v tomto případě mají medicínské vzdělání, demence je nezávislá na typu vzdělání, může být dokonce i oprávněná.Zcela závěrem mi dovolte, abych se dostal k tématu, o kterém obvykle po svých cestách do krajů vůbec nemluvím, a sice k tématu zahraniční politiky, ačkoli v tomto případě ani tak nejde o zahraniční politiku. Uvedu Vám pouze tři fakta. Před několika dny byly zavražděny zhruba dva tisíce obyvatel v okolí Čadského jezera islamistickou sektou Boko Haram. To je tatáž sekta, která asi před tři čtvrtě rokem unesla dvě stě dívek, aby je přinutila ke konverzi k Islámu. Před několika málo týdny bylo zavražděno dvě stě dětí v pakistánském Péšávaru Talibanem. A před několika dny bylo zavražděno asi deset francouzských novinářů, rovněž islámskými fundamentalisty.Já vím, že bych teď měl radostně vykřikovat, jak se splnilo mé dlouhodobé varování před islámským extrémismem, ale já nic takového neudělám, já Vám osobně položím jednu otázku, velmi prostou otázku. Pokud nevěříme tomu, že tyto akce dělají malé, vzájemně nespojené skupinky, které jsou okrajové a které nemají valný význam, tak nemá cenu pokračovat v diskuzi. Pokud budeme předpokládat, že se jedná o dobře organizovanou celosvětovou organizaci mezinárodního terorismu, a to já předpokládám, tak si musíme položit palčivou otázku. Je strašně krásné, když v Paříži uděláme milionovou demonstraci, je strašně krásné, když všichni, včetně české vlády, včetně prezidenta České republiky, vyjádří soustrast obětem a případně vydají protestní motiv.A já se Vás, jako lidem, kteří odpovídají za Pardubický kraj, a nikdy nemůžete vyloučit teroristický útok i na naše území, ptám, jestli je to dostatečné? Zda nenastal čas podniknout koordinovanou mezinárodní akci v boji proti mezinárodnímu terorismu, akci, do které budou zapojeny speciální jednotky, tajné služby a například i bezpilotní letouny, které se už v podobných akcích osvědčily, a že ne místo, ale vedle protestních demonstrací začneme vůči tomuto typu nábožensky orientovaného fundamentalismu konečně účinně bojovat.Takže, protože vždy provokuji a provokuji rád a provokuji úspěšně, tak mě dovolte, abych skončil svoji řeč touto provokací. My dojatě stíráme slzy nad tím, že do Paříže přišlo milion lidí protestovat proti tomuto druhu fundamentalismu, dojatě stíráme slzy. No výborně, co uděláme dál? To je moje otázka, abych rozproudil naši diskuzi, i když jsem si vědom, že tato diskuze se téměř výlučně bude týkat problému Pardubického kraje.Děkuji Vám za Vaši pozornost.    
2014-01-12;http://www.zemanmilos.cz/cz/clanky/projev-prezidenta-republiky-pri-prvnim-plenarnim-jednani-setkani-v4-236591.htm;Projev prezidenta republiky při Prvním plenárním jednání setkání V4;Vážení kolegové prezidenti, vítejte na Pražském hradě. Počkám, až si nasadíte sluchátka, protože čeština se dosud nestala univerzálním jazykem celé Evropy a pak si dovolím zahájit první část našeho jednání, první plenární zasedání, které bude trvat přibližně devadesát minut. Samozřejmě můžeme ho prodloužit, ale z teorie brainstormingu víme, že po devadesáti minutách se člověk opakuje a vrací se k myšlenkám, které vyslovil hned na začátku. Dohodli jsme se, že tématem našeho prvního plenárního zasedání budou problémy dopravní infrastruktury, které se ve střední Evropě týkají jak zemí Visegradské čtyřky, tak minimálně dvou sousedních zemí, to znamená Rakouska a Slovinska, které jsem si právě proto dovolil na naše zasedání pozvat a které zde srdečně vítám. Diskutovali jsme o tom, zda naše společné prohlášení,  joint statement,  má být více obecné nebo více konkrétní  a myslím si, že k reálným závěrům dojdeme právě po naší diskuzi, protože od čeho by jinak byla. Zdá se, že většina prezidentů se přiklání ke spíše obecnějšímu pojetí, nikoli ovšem deklarativnímu pojetí, které by nezahrnovalo žádné konkrétní body.V této souvislosti bych rád zmínil naší společnou podporu polskému návrhu na vytvoření společného evropského investičního fondu pro dopravní investice, protože se domnívám, že by přispěl ke zlepšení dopravní infrastruktury nejenom v oblasti střední Evropy, ale i v dalších částech Evropské unie. Nechci zabíhat do podrobností a proto bych teď, podle toho v jakém pořadí se přihlásí, přenechal k této tématice slovo jednotlivým prezidentům. Rád bych pouze upozornil, že naši experti zpracovali fifth version of the first draft. Fifth version of the first draft, to znamená po několika modifikacích, předpokládám, že všichni prezidenti mají tuto verzi k dispozici, ale samozřejmě naši spolupracovníci očekávají, co si nového vymyslíme a podle toho případně tuto verzi upraví. Závěrem, než dám slovo Vám, drazí kolegové, bych Vás rád pozval v odpoledních hodinách na výstavu kanálu Dunaj - Odra - Labe. Je to můj oblíbený projekt, ale nelekejte se, nebudu Vám ho vnucovat. Pouze Vás seznámím s vizualizací tohoto projektu a zde bych chtěl velmi srdečně poděkovat svému příteli Bronislawu Komorowskému za jeho nedávno vyjádřenou podporu, nicméně musím Vás informovat, že po dohodě s vládou České republiky se teď připravuje feasibility study, tedy studie proveditelnosti tohoto kanálu. Já Vás nebudu obtěžovat svým lobováním za tento vodní koridor do doby, něž bude tato studie proveditelnosti hotová. Takže prosím, abyste tuto výstavu považovali pouze za demonstraci jednoho z možných infrastrukturních projektů ve střední Evropě. Tím bych svoje úvodní slovo skončil. Pak se, až vyčerpáme příspěvky všech ostatních prezidentů, ještě sám sobě přihlásím do diskuse a nyní prosím, kdo si přeje vyjádřit se k problematice dopravní infrastruktury.Miloš Zeman, prezident České republiky, Praha, 11. prosince 2014  
2014-01-12;http://www.zemanmilos.cz/cz/clanky/projev-prezidenta-republiky-pri-tiskove-konferenci-po-setkani-v4--44384.htm;Projev prezidenta republiky při tiskové konferenci po setkání V4 ; Dobrý den, vážení páni prezidenti, dámy a pánové,  před chvílí Vám bylo rozdáno společné prohlášení prezidentů Visegrádské čtyřky, Slovinska a Rakouska, ve kterém jsme se naprosto shodli v osmi konkrétních bodech, tedy nikoli pouze v jakýchsi verbálních dezideratech či deklaracích.   Těmito konkrétními body je úsilí o sjednocení naší práce v oblasti budování dopravní infrastruktury ve střední Evropě, energetické infrastruktury ve střední Evropě a konečně vyjádření shodné pozice s pozicí ministrů zahraničních věcí Visegrádské čtyřky ve věci Ukrajiny a vyjádření naší pozice v boji proti Islámskému státu a jeho teroristickým činům.  Vzhledem k tomu, že jste toto prohlášení dostali, předpokládám, že se vyjádří k jednotlivým problémům kolegové prezidenti. Nechci dlouze opakovat to, co je v prohlášení obsaženo. Pouze chci připomenout, že mimo jiné jsme se soustředili na společné budování dopravní a energetické osy sever-jih, kterou, jak jsme se shodli, můžeme zjednodušeně popsat jako od Świnoujście do Koperu, a myslím si, že vše ostatní je obsaženo v prohlášení a vše ostatní bude doplněno mými kolegy prezidenty, kterým bych chtěl velice, velice poděkovat za jejich kooperativní jednání.   Děkuji Vám za Vaši pozornost.      Miloš Zeman, prezident České republiky, Praha, 12. prosince 2014 
2014-01-11;http://www.zemanmilos.cz/cz/clanky/projev-prezidenta-republiky-pri-prvnim-plenarnim-jednani-setkani-v4-432882.htm;Projev prezidenta republiky při Prvním plenárním jednání setkání V4; Vážení kolegové prezidenti,   vítejte na Pražském hradě. Počkám, až si nasadíte sluchátka, protože čeština se dosud nestala univerzálním jazykem celé Evropy a pak si dovolím zahájit první část našeho jednání, první plenární zasedání, které bude trvat přibližně devadesát minut. Samozřejmě můžeme ho prodloužit, ale z teorie brainstormingu víme, že po devadesáti minutách se člověk opakuje a vrací se k myšlenkám, které vyslovil hned na začátku.  Dohodli jsme se, že tématem našeho prvního plenárního zasedání budou problémy dopravní infrastruktury, které se ve střední Evropě týkají jak zemí Visegradské čtyřky, tak minimálně dvou sousedních zemí, to znamená Rakouska a Slovinska, které jsem si právě proto dovolil na naše zasedání pozvat a které zde srdečně vítám.   Diskutovali jsme o tom, zda naše společné prohlášení,  joint statement,  má být více obecné nebo více konkrétní  a myslím si, že k reálným závěrům dojdeme právě po naší diskuzi, protože od čeho by jinak byla. Zdá se, že většina prezidentů se přiklání ke spíše obecnějšímu pojetí, nikoli ovšem deklarativnímu pojetí, které by nezahrnovalo žádné konkrétní body.   V této souvislosti bych rád zmínil naší společnou podporu polskému návrhu na vytvoření společného evropského investičního fondu pro dopravní investice, protože se domnívám, že by přispěl ke zlepšení dopravní infrastruktury nejenom v oblasti střední Evropy, ale i v dalších částech Evropské unie. Nechci zabíhat do podrobností a proto bych teď, podle toho v jakém pořadí se přihlásí, přenechal k této tématice slovo jednotlivým prezidentům. Rád bych pouze upozornil, že naši experti zpracovali fifth version of the first draft. Fifth version of the first draft, to znamená po několika modifikacích, předpokládám, že všichni prezidenti mají tuto verzi k dispozici, ale samozřejmě naši spolupracovníci očekávají, co si nového vymyslíme a podle toho případně tuto verzi upraví.  Závěrem, než dám slovo Vám, drazí kolegové, bych Vás rád pozval v odpoledních hodinách na výstavu kanálu Dunaj - Odra - Labe. Je to můj oblíbený projekt, ale nelekejte se, nebudu Vám ho vnucovat. Pouze Vás seznámím s vizualizací tohoto projektu a zde bych chtěl velmi srdečně poděkovat svému příteli Bronislawu Komorowskému za jeho nedávno vyjádřenou podporu, nicméně musím Vás informovat, že po dohodě s vládou České republiky se teď připravuje feasibility study, tedy studie proveditelnosti tohoto kanálu. Já Vás nebudu obtěžovat svým lobováním za tento vodní koridor do doby, něž bude tato studie proveditelnosti hotová.  Takže prosím, abyste tuto výstavu považovali pouze za demonstraci jednoho z možných infrastrukturních projektů ve střední Evropě. Tím bych svoje úvodní slovo skončil. Pak se, až vyčerpáme příspěvky všech ostatních prezidentů, ještě sám sobě přihlásím do diskuse a nyní prosím, kdo si přeje vyjádřit se k problematice dopravní infrastruktury.Miloš Zeman, prezident České republiky, Praha, 11. prosince 2014 
2014-01-10;http://www.zemanmilos.cz/cz/clanky/projev-prezidenta-republiky-pri-jmenovani-ustavniho-soudce-davida-uhlire-856592.htm;Projev prezidenta republiky při jmenování ústavního soudce Davida Uhlíře; Vážený pane předsedo Ústavního soudu, vážený pane doktore,   dovolte mi, abych Vám ještě jednou blahopřál k Vašemu jmenování soudcem Ústavního soudu, který je tímto opět naplněn v plném počtu patnácti členů.   Při Vašem výběru bylo jedním z důvodů i to, že ve struktuře členů Ústavního soudu není žádný advokát. A domnívám se, že právě advokát by měl s větší intenzitou hájit onu zásadu, nechť je slyšena i druhá strana.   O Vašem jmenování jsem se, mimo jiné, radil s prezidentem advokátní komory, který mi navrhl dva kandidáty. Mezi nimi jsem vybíral při rovnosti ostatních podmínek podle rozsahu publikační činnosti.   Chtěl bych velice poděkovat Senátu za hladké schválení Vaší kandidatury. A na závěr bych chtěl sebekriticky dodat, že jsem upustil od nápadu navrhnout do ústavního soudu ještě notáře, aby ta pestrost funkcí byla ještě zřejmější, protože kolegové mě přesvědčili, že pro členství v ústavním soudu není kvalifikace notáře nutná, takže jsem respektoval jejich argumenty a věřím, že při dalších dvou jmenováních v roce 2015 bude celá procedura jmenování nových ústavních soudců probíhat stejně hladce a v dobré spolupráci mezi Senátem a prezidentem republiky jako tomu bylo dosud.        Miloš Zeman, prezident České republiky, Praha, 10. prosince 2014 
2014-01-03;http://www.zemanmilos.cz/cz/clanky/projev-prezidenta-republiky-pri-setkani-s-obcany-lednice--187656.htm;Projev prezidenta republiky při setkání s občany Lednice ;"Vážený pane hejtmane, vážený pane starosto, dámy a pánové,  sedím ne proto, že mám hůlku, ale protože se řídím zásadou Karla Čapka, který jednou napsal „Člověk, který stojí, lidem káže a člověk, který sedí, si s lidmi povídá.""  Chtěl bych poděkovat za pozvání do Lednice. Chtěl bych Vám říci, že jsem byl překvapen informací, že Lednicko-valtický areál jako turistická destinace předstihl Český Krumlov a po Praze tak zaujímá druhé nejvýznamnější město v počtu turistů. Samozřejmě, že to vše by nebylo možné bez práce místního zastupitelstva, ale i bez podpory kraje.   Víte, vždycky si říkám, jako každý člověk, že v určitém věku je dobré se za sebe ohlédnout a zeptat se, co za mnou vlastně zůstalo. A pan starosta i ostatní zastupitelé se nebudou muset obávat tohoto ohlédnutí, protože za nimi teď, když budu mluvit o současných věcech, zůstane dobudovaná kolonáda, kterou jsem se chtěl přes své bolavé nohy, protože má tři sta padesát metrů projít, ale čas to bohužel nedovoluje, protože pak ještě jedeme poděkovat hasičům do Mikulova. Nicméně daleko důležitější než procházka kolonádou je setkání s Vámi, a já se řídím jednou velmi prostou zásadou. Vždycky poprosím své oponenty, kteří mají jiný názor než já, aby to byli právě oni, kdo položí první otázku. Možná, že řeknete, že je to nedemokratická diskriminace těch ostatních, kteří jsou zde ve velké většině, ale je to férový způsob ať každý řekne svoje argumenty, svůj názor a ať ho říká slovy nikoli řevem, protože řevem se naposledy dorozumívali neandrtálci a to už je poměrně dost dávno.  A abych tedy otevřel diskuzi, která je hlavním jádrem našeho dnešního programu tady a abych dal příležitost, co největšímu počtu lidí se k čemukoli vyjádřit, a opakuji, že první dostanou oponenti možnost položit otázku, tak bych Vám chtěl říci jeden příběh, na který dodnes s hrůzou vzpomínám. V době jakési volební kampaně a já jich zažil tolik, že už si ani nepamatuji, která to byla, jsem byl také v Lednici, pan starosta si vzpomene, a na můj mítink přišli dva lidé, slovy dva lidé. Bylo to sice způsobeno špatnou organizací a tím, že o tom v Lednici téměř nikdo nevěděl. A vedle těch dvou lidí byly dvě redaktorky Mladé fronty, takže si dovedete představit, jak krásně to rozmázly. A já jsem se pochopitelně styděl, vynadal jsem sice organizátorům, ale vynadal jsem také sám sobě. Vím, že jsou politici, na jejichž mítinky občas přijde nula lidí, tak tenhle milník jsem ještě nedosáhl, ale dva lidi byli vedle té nuly velice blízko.   Chtěl bych Vám hrozně moc a ze srdce poděkovat. Já jsem říkal, pane starosto, když přijdou dnes tři lidi, bude to padesátiprocentní růst. Chci Vám moc poděkovat, že jste v tak hojném počtu přišli a poprosím moderátora, aby dal prostor tomu, co je na demokracii a svobodě nejzajímavější a to je výměna protikladných názorů, ne řevů, ne mávání červenými lístky, ale výměna slov a zejména výměna myšlenek.   Děkuji Vám za Vaši pozornost.    Miloš Zeman, prezident České republiky, Lednice, 2. prosince 2014 "
2014-01-03;http://www.zemanmilos.cz/cz/clanky/projev-prezidenta-republiky-k-ukonceni-navstevy-jihomoravskeho-kraje-553535.htm;Projev prezidenta republiky k ukončení návštěvy Jihomoravského kraje;Vážený pane hejtmane, dámy a pánové,dobré odpoledne. Pan hejtman uvedl velkou většinu mých setkání. Dovolte mi, abych ho doplnil jedním přátelským setkáním, které bylo, tuším, v pondělí a to s poslanci a senátory, kteří byli zvoleni za Jihomoravský kraj. Setkání bylo přátelské, přesto, že jsem jim oznámil, že budu vetovat připravovaný návrh zákona o čtrnáctiprocentním zvýšení platů ústavních činitelů a současně jsem oznámil konflikt zájmů, protože se to samozřejmě týká i mě. Ale protože, jak víte, třetinu svého platu odvádím na splácení státního dluhu, nevidím důvod, aby byl zvyšován plat jak prezidentu republiky, tak dalším ústavním činitelům. Myslím si, že je rozumné navázat tyto platy, a to jsem řekl poslancům a senátorům, na platy ve veřejném sektoru. To znamená dynamiku maximálně tři a půl procenta. To je první bod.Druhý bod. Setkali jsme se samozřejmě, jako vždy, s významnými osobnostmi kraje. Já, jak víte, zastávám názor, že dějiny vytvářejí osobnosti. Nikoli osoby, ale osobnosti. Mezi tím je asi stejný rozdíl jako mezi vodou a vodkou nebo mezi aktem a pietním aktem. A právě proto jsem se s úctou sklonil nejen před veterány ale i před osobnostmi kraje. Měli jsme velmi zajímavé setkání s úspěšnými podnikateli a mohu s radostí konstatovat, že cítím z výpovědí těchto podnikatelů určité ekonomické oživení, které vede i k mírnému poklesu nezaměstnanosti, protože tito lidé samozřejmě nabírají i nové pracovní síly. Většina z nich je přitom nespokojena s kvalitou absolventů, které musí dodatečně zaučovat, ale to už je technická otázka, kterou tu není čas příliš rozvíjet.Bez jakékoli ironie bych chtěl konstatovat, že příjemným oživením a zpestřením mého setkání s občany, a pan hejtman už řekl, že účast byla hojná, a tady v Boskovicích, protože jsme volili takzvanou mokrou variantu kvůli počasí, se do sálu nevešlo zhruba 300 lidí, je diskuse s nositeli takzvaných červených karet. Proč? Protože oni kladou provokativní otázky a jak víte, já mám provokace velice rád. Je tedy na co odpovídat a když se řídím zásadou, že nejsou hloupé otázky, ale jen hloupé odpovědi, trpělivě vysvětluji, že na příklad citace názvu pornografické skupiny, respektive její překlad do angličtiny není sám o sobě pornografický nebo vulgární výrok, že citace vulgárního výroku jiného politika rovněž není vulgární výrok, a tak dále. Vysvětluji své názory na Ukrajinu, které jsou mimochodem shodné s názory německého ministra zahraničí, pana Steinmeiera, který veřejně prohlásil, že Ukrajina by neměla být členem NATO. Vysvětluji význam ekonomických vztahů s Čínou. Vím, že tyto vztahy jsou dosud málo rozvinuté, ale připomínám, že Čína je dnes druhou největší světovou ekonomikou a do roku 2020 se má dokonce stát první ekonomikou na světě z hlediska objemu hrubého domácího produktu.Dnes jsem v Boskovicích řekl, že pískot je řečí ptáků, načež pískot okamžitě ustal, a lidé by spolu měli hovořit svojí vlastní řečí. Stavět argument proti argumentu. Žijeme v demokratické společnosti, kde je právo na odlišnost názoru a žádný z nás si nemá právo svůj názor monopolizovat a nemá tedy mít ani nárok na absolutní pravdu. Opakuji tedy, a to bez jakékoli ironie. Diskuse s oponenty, ať už to byla televizní diskuse v prezidentské kampani, parlamentní interpelace v době, kdy jsem byl předsedou vlády, nebo diskuze jiná, mě vždy naplňovala jakousi novou energií a právě proto bych chtěl nositelům červených karet poděkovat. Jen bych si přál, aby se z nich nestalo jakési pojížděcí komando, které putuje od města k městu a aby se v každé obci našlo alespoň těch pět procent účastníků mých setkání s občany, kteří budou klást zajímavé a inspirativní otázky.Nerad bych vynechal jeden bod, který je poněkud smutný, ale i to je součást života. Právě dnes jsem navštívil léčebnu pohybově nemocných dětí a chtěl bych vysoce ocenit činnost tohoto zařízení, které umožňuje rodičům těchto dětí, aby s nimi žili, aby s nimi cvičili a aby je v rámci možností léčebného postupu vraceli zpátky do života.To je vše. Děkuji Vám za Vaši pozornost.Miloš Zeman, prezident České republiky, Boskovice, 3. prosince 2014  
2014-01-02;http://www.zemanmilos.cz/cz/clanky/projev-prezidenta-republiky-behem-setkani-s-predstaviteli-mesta-zidlochovice-697849.htm;Projev prezidenta republiky během setkání s představiteli města Židlochovice;"Vážený pane hejtmane, vážený pane starosto, dámy a pánové,Váš pan starosta si vzal velice sympatickou placku Václava Havla. Myslím si jen, že kdyby si ji vzal před mým předchůdcem, tak ten by zde dostal hysterický záchvat. Já nemám důvod hysterický záchvat dostávat, protože Václava Havla jsem měl rád. Oceňoval jsem zejména jeho zahraniční prestiž. Pravda je, že jsem se s ním také občas přátelsky hádal, jako například když řekl, že temné slušovické žilky prorůstají naši společnost. Já byl tehdy ten, kdo obhajoval Slušovice jako moderní podnik, který jako první tady, ještě za komunismu, začal zavádět prvky tržní ekonomiky. Ale to byly běžné přátelské disputace, takže tímto mě samozřejmě pan starosta nejen že neurazí, ale naopak potěší. Pak má ještě na kabátě Schwarzenberga, to už je trošičku horší. Ale milý pane starosto, prezidentské volby, jestli jste si nevšiml, už proběhly, takže je to tak trochu jako bojovat jako japonští vojáci v džungli po ukončení druhé světové války. Mimochodem někteří z nich tam zůstali ještě dvacet let. To je otázka hrdosti. Hrdosti na vlastní vlajku s rudým sluncem. Bohužel ta hrdost jim už nepomohla.A teď k věci. Na setkání s občany budu vyprávět o svém asi nejhlubším zážitku, který mám spojený s Židlochovicemi, a to bylo jednání s Wolfgangem Schüsselem o otevření temelínské jaderné elektrárny. Pan starosta i já patříme do takzvaného atomového lobby a pan starosta mně dokonce vykládal, že jeho otec stál před židlochovickým zámkem a v ruce měl velký nápis: „Miloši, nedej Temelín."" A jak vidíte, Temelín jsem nedal, pane starosto, Temelín řádně funguje. Rakouští zelení už dokonce přestali blokovat hraniční přechody, takže tato část mé historie, která je nejvíce spjatá s Židlochovicemi, skončila úspěšně.Jinak jsem panu starostovi docela upřímně blahopřál k jedné věci. Já vím, že je z TOP 09, a vím, že TOPka v Židlochovicích vyhrála. Vy zase víte, že celostátní výsledky této strany, jemně řečeno se zdvořilostí mně vlastní, nebyly vynikající. Z toho lze vyvodit závěr, který je lichotivý jak pro pana starostu, tak pro ostatní členy zastupitelstva, kteří byli za tuto stranu zvoleni, a to takový, že v komunální politice 90 % úspěchu záleží na kvalitě lidí a pouze 10 % na tom, za jakou stranu kandidují. Takže, bez jakékoli ironie, chtěl bych politické straně TOP 09 v této obci, v Židlochovicích, upřímně blahopřát a ať si Vaše celostátní vedení z Vás vezme příklad. Děkuji Vám za Vaši pozornost.Miloš Zeman, prezident České republiky, Židlochovice, 2. prosince 2014 "
2014-01-02;http://www.zemanmilos.cz/cz/clanky/projev-prezidenta-republiky-pri--predani-cen-jihomoravskeho-kraje-980193.htm;Projev prezidenta republiky při  předání Cen Jihomoravského kraje; Vážený pane hejtmane, vážený pane řediteli, dámy a pánové,  pan hejtman hovořil o hasičském záchranném sboru na jižní Moravě. Dovolte mi, abych ve svém vystoupení ocenil práci všech profesionálních i dobrovolných hasičů z poněkud jiného hlediska, než je odstraňování důsledků živelných pohrom.   Žil jsem deset let v městysi na Vysočině, kde byly právě dobrovolní hasiči osou desítek kulturních podniků a já jsem se zvolna seznamoval se skutečnou náplní jejich činnosti, protože původně jsem se domníval, že pěstují jakýsi podivný požární sport, spočívající ve svinování a rozvinování hadic a pak jsem zjistil, jak hluboce jsem se mýlil. V městysi, kde jsem tehdy žil, působili i zahrádkáři, jichž jsem mimochodem dodnes členem. Působili tam myslivci, působili tam sokolové. Ale znám celou řadu menších obcí, kde zůstaly pouze dobrovolní hasiči jako páteř kulturního života těchto obcí. A tito lidé dobrovolně, bezplatně, za cenu svého vlastního volného času vykonávali to, co Tomáš Masaryk nazývá drobnou, černou, trpělivou prací. Prací, která se nikdy nepostará o první stránky našich inteligentních médií, protože je příliš užitečná, než aby o ní média referovala. Prací o jejichž nositelích můžeme bez jakéhokoliv předvádění říci - Vy jste sůl této země. Dovolte mi, abych z tohoto místa všem, ať už dobrovolným nebo profesionálním hasičům v celé České republice, ze srdce poděkoval.  Děkuji Vám za pozornost.  Miloš Zeman, prezident České republiky, Mikulov, 2. prosince 2014 
2014-01-01;http://www.zemanmilos.cz/cz/clanky/projev-prezidenta-republiky-pri-setkani-s-krajskými-zastupiteli.htm;Projev prezidenta republiky při setkání s krajskými zastupiteli;" Vážený pane hejtmane, dámy a pánové, jsem velice rád, že jsem v kraji, který můj přítel, Michal Hašek, považuje za nejúspěšnější kraj v České republice. Je sice pravda, že mi to říkají všichni ostatní hejtmani a jak by neříkali, ale na druhé straně kraje máme hodnotit podle reálných výsledků a protože jsem bývalých ekonom, tak jako jeden z těchto výsledků bych uvedl nejenom to, co říkal pan hejtman, to znamená dvě stě milionový přebytek krajského rozpočtu, při jistě velmi obtížných podmínkách sestavování rozpočtu, ale také čtyři sta milionů, které byly, jak jsem byl informován, věnovány navíc na investiční výstavbu. Protože kraj, který jenom rozdává nejrůznější sociální dávky, může být krátkodobě populární, ale pokud za ním nic nezůstane v podobě investic, tak ta popularita časem opadne. Seznámil jsem se velmi podrobně s projekty nejenom dopravních, ale i dalších staveb, které jsou v gesci kraje, včetně nově vybudovaného domova důchodců, protože i o důchodce mám přirozený zájem na této investiční aktivitě a mohu Michalu Haškovi jenom blahopřát. A aby to blahopřání nebylo formální, rozhodl jsem se, protože je předseda asociace krajů, jmenovat ho svým poradcem pro regionální rozvoj. Myslím si, že lepší osobu na toto téma nelze najít.   A teď problémům, které už nejsou tak příjemné, ale o kterých si také musíme popovídat. Komunální volby přinesly určité politické zemětřesení. A to nejenom v Brně, přinesly je i do dalších významných měst České republiky, a reakce na toto zemětřesení může být dvojí. Buď prohlásit, že ti kdo proti nám uspěli, jsou političtí zločinci anebo přemýšlet o vlastních chybách. Dávám samozřejmě přednost druhému způsobu, protože vymlouvat se na úspěchy oponentů je přiznání vlastní slabosti. Každá politická strana by měla projít po těchto komunálních volbách svojí sebereflexí a udělat si poctivou analýzu toho, co dělala dobře, ale také, co dělala špatně. Víte, že některé strany v komunálních volbách používaly tématiku, která se hodí spíše do celostátních, a právě tyto strany nejméně uspěly. To znamená volební kampaň šitá na míru a hledající právě návrhy konkrétních akcí pro rozvoj kraje je vždy úspěšnější než kampaň, která jenom kritizuje své odpůrce a nepřináší sama nic nového. Chtěl bych na dálku, protože se s ním setkám až večer, blahopřát i novému primátorovi města Brna panu Vokřálovi a připomenout jeho slova, která doufám budou platit, a sice že jediná bariéra mezi koalicí a opozicí by měla být ulička mezi sedadly těchto zastupitelů. Bude-li se tímto principem řídit, myslím si, že to povede k dobré spolupráci, protože každá opozice je, jak kdysi říkal jeden politik „rozum zadarmo"". Rozum, který se projevuje nejenom v kritice předkládaných názorů, ale také v předkládaných alternativách. Chtěl bych tedy popřát krajskému zastupitelstvu, aby se v poněkud změněných podmínkách po komunálních volbách dokázalo spojit ve svém úsilí v rozvoji tohoto kraje s nově zvolenými komunálními zastupitelstvy, bez ohledu na jejich politické složení, protože žabomyší války, samozřejmě do politiky patří, zejména té centrální. Poslední poznámka. Považuji za svoji povinnost dříve, než to sdělím na mítincích s občany, říci Vám, že nesouhlasím s tím, aby v době, kdy všichni hledáme každou korunu, kterou bychom věnovali na užitečné investiční akce, rostly poměrně závratným tempem platy poslanců a senátorů. A jste první, komu říkám, že zákon o čtrnáctiprocentním zvýšení těchto platů budu jako prezident republiky vetovat. A to bez ohledu na to, zda toto veto bude nebo nebude Poslaneckou sněmovnou přehlasováno. Myslím si, že jsou tady tisíce regionálních a komunálních zastupitelů, kteří jsou odměňováni podstatně hůře a přitom pracují podstatně lépe, než někteří naši poslanci a senátoři. A i když jsem občas kritizován za používání vulgárních výroků, chtěl bych Vám říci, že požadavek, na němž se dohodli všechny poslanecké kluby, tj. požadavek na čtrnáctiprocentní zvýšení platů, považuji za nenažranost. Nevím, jestli slovo nenažranost patří do seznamu vulgárních slov, ale používám ho zcela úmyslně, protože se domnívám, že poslanci, kteří před Vámi vystupovali ve volební kampani nikdy ve svém programu takový požadavek této platové úpravy neměli. A přikláním se k názoru, že poslanci a senátoři by měli dýchat se svým národem, že pokud si zvýší platy, mělo by to být o oněch tři a půl procenta. To znamená stejně, jako se zvyšují platy pracovníků veřejného sektoru. Říkám to proto, protože otázka odměňování politiků je otázka, která se vždy řeší až po volbách, protože před volbami se jí nikdo neodváží zdvihnout. A závěrem bych chtěl popřát krajskému zastupitelstvu a krajské koalici, která jest příkladem, jak dvě strany v radě mohou opravdu dobře spolupracovat, aby obstálo i v budoucích krajských volbách a aby bůh a všichni svatí, aby tato koalice v čele s Michalem Haškem dále pokračovala.Děkuji Vám za Vaši pozornost.Miloš Zeman, prezident České republiky, Brno, 1. prosince 2014                   "
2014-01-01;http://www.zemanmilos.cz/cz/clanky/projev-prezidenta-republiky-behem-setkani-s-obcany-blanska-708671.htm;Projev prezidenta republiky během setkání s občany Blanska;Vážený pane starosto,svoje setkání s občany vždy rozděluji na dvě části. V té první se snažím říci své názory a v té druhé části, která je pro mě velmi důležitá, se snažím reagovat na názory Vaše, včetně názorů svých oponentů. A vždy první otázku, i když je to možná nedemokratické, dávám těm, kdo tím či oním způsobem vyjadřují svůj nesouhlas, a to je demokracie, s mými názory.Protože v poslední době je tento nesouhlas vyjádřen i červenými kartami, a tam jsem jich několik v poslední řadě viděl, slibuji nositelům těchto červených karet, že dostanou právo na první otázku.Ale nejdřív mi dovolte, abych řekl názory své. Ty názory se týkají jednak celkové politické situace a jednak situace v Blansku.Začnu samozřejmě situací v Blansku. Když prezident republiky nebo jakýkoli jiný ústavní činitel přijíždí do jakéhokoli města nebo obce, tak by neměl rozdávat knížecí rady, ale měl by alespoň částečně konkrétně tomuto městu či obci pomoci. Ve Vašem případě zde máte podnik ČKD Blansko, který v roce 2009 zaměstnával asi 250 nebo 260 osob a teď už zaměstnává více než 500 osob. To znamená, je to podnik, který se rozvíjí a který snižuje nezaměstnanost na Blanensku. Tento podnik mimo jiné vyrábí vodní elektrárny. A já jsem teď absolvoval několik zahraničních cest, kde jsem se snažil působit jako agent či lobbista českého průmyslu a pomáhat českým podnikatelům, českým exportérům při pronikání na tamní trhy. Byla to Čína, byl to Kazachstán, což je nejbohatší země ve Střední Asii a byl to Tádžikistán, což je nejchudší země Střední Asie. A je zajímavé, že právě v tomto státě je obrovská poptávka po hydroelektrárnách. Protože oni mají Pamír a tu potenciální vodní energii využívají jenom z pěti procent. Takže při setkání s vedením a zaměstnanci podniku ČKD Blansko jsem jim nabídl pomoc díky výsledkům této cesty do Tádžikistánu při získávání zakázek. S tím, že se domnívám, že návštěva jejich delegace v Tádžikistánu bude úspěšná, protože jsme tam pro to vytvořili potřebné podmínky. Samozřejmě, že jsem si v závěru, protože vedení tohoto podniku je ruské, neodpustil jeden bonmot, když jsem ruskému řediteli sdělil, že ruština je pouhý dialekt češtiny. Ale on to celkem vzal s humorem a ani příliš nezuřil. To je tedy pokud jde o konkrétní pomoc jednomu z významných podniků na Blanensku.A teď pokud jde o celostátní situaci. Samozřejmě záleží na tom, jaké noviny čteme. Některé přinášejí zprávy pouze o vraždách, znásilněních, rozvodech a v nejlepším případě o svatbách. Ale čteme-li poněkud vážnější noviny, zjišťujeme, že jedním z důležitých témat jsou platy ústavních činitelů, které stanoví zákon. A protože prezident republiky má ústavou dané právo vetovat některé zákony, rozhodl jsem se, že v případě, když projde návrh zákona o zvýšení platu ústavních činitelů o 14 %, budu tento zákon vetovat. Ty důvody jsou velice prosté a já uvedu několik suchých čísel. Průměrný plat poslance, respektive senátora, je šedesát tisíc korun, ale k tomu ještě musíte připočítat přibližně dvanáct až patnáct tisíc korun náhrad. Kromě toho bohužel nebo bohudík, jak chcete, většina poslanců a senátorů vykonává předsednickou nebo místopředsednickou funkci v řadě výborů a komisí a za všechny tyto funkce jsou také příplatky. A dokonce většina poslanců má tyto funkce, třebaže před volbami se slibovalo, že se počet výborů radikálně omezí. To je důvod, proč na rozdíl od prezidenta poslanci nebo kandidáti na poslance chodí na veřejná shromáždění s občany před volbami a po volbách ať už uspějí nebo neuspějí, se vypaří a neobjevují se, protože by například teď museli zdůvodnit, proč si chtějí zvýšit plat o osm až dvanáct tisíc, což má prodavačka v supermarketu, což má dělnice v textilní továrně a tak dál. Jsem pro to, aby platy ústavních činitelů rostly o 3,5 procenta, stejně tak, jako mají růst platy ve veřejném sektoru. I tak vzhledem k vyššímu základu bude zvýšení těchto platů vyšší, absolutně vyšší než u ostatních lidí. Ptejme se, mluvíme-li o dolních deseti miliónech občanů, kdo si tolik vydělává? Jak říkal jeden z politiků, kdo z Vás to má? A zjistíte, že z těch dolních deseti miliónů to nemá téměř nikdo. Průměrná mzda v České republice je sice dvacet šest až dvacet sedm tisíc korun, ale to je průměr. A tak zvaný medián, tedy střední hodnota, je o čtyři tisíce nižší. Jinými slovy dvě třetiny zaměstnanců na průměrnou mzdu vůbec nedosáhnou a to nemluvím samozřejmě o důchodcích.Čili skončil bych svoje úvodní slovo, protože se jistě budete ptát třeba na zahraničněpolitické otázky, otázky Ukrajiny, Ruska, Číny, pro mě za mě i Nového Zélandu, ale na to nejsem odborník. Skončil bych svoje úvodní slova slovy prvního ministra financí Aloise Rašína, který napsal, že za službu vlasti se neplatí. My to nemáme přehánět, samozřejmě všichni víme, že poslanci a senátoři si alespoň někteří svůj plat zaslouží a nemám nic proti tomu, aby byl vyšší než je průměrná mzda, ale řekl jsem a to je další vulgární slovo, které jsem použil, nositelé červených karet, že považuji onen požadavek na čtrnáctiprocentní zvýšení platů za nenažranost. Budu si muset nastudovat slovník vulgarismů, jestli je nebo není nenažranost vulgární slovo. A protože smyslem mého vystoupení nejsou dlouhé projevy, ale otevření otázky, kterou považuji za důležitou, to znamená otázky platů ústavních činitelů včetně prezidenta republiky, takže teď mluvím proti svým vlastním zájmům a dělám to vědomě.Chtěl bych splnit svoje slovo, a pokud je tady moderátor nebo moderátorka, která nosí mikrofon, i když se nositelé červených karet sesunuli až do zadních řad, doufám ne proto, aby mohli rychleji uniknout, tak bych poprosil v duchu mého slibu, aby dostali právo na první otázku. A pak už budeme pokračovat podle toho, kdo se přihlásí.Děkuji Vám za Vaši pozornost.Miloš Zeman, prezident České republiky, Blansko, 1. prosince 2014
2014-01-19;http://www.zemanmilos.cz/cz/clanky/projev-prezidenta-republiky-behem-velitelskeho-shromazdeni-ridicich-funkcionaru-resortu-ministerstva-obrany-144262.htm;Projev prezidenta republiky během velitelského shromáždění řídících funkcionářů resortu Ministerstva obrany;Vážený pane ministře obrany, páni generálové, páni důstojníci, dámy a pánové,úvodem svého vystoupení bych ještě jednou rád blahopřál generálu Petru Pavlovi ke zvolení do druhé nejvýznamnější funkce Severoatlantické aliance. On se skromností sobě vlastní přisoudil tuto volbu činnosti našich ozbrojených útvarů, zejména na zahraničních misích. A já bych chtěl dodat, že právě on svou osobní odvahou, statečností a dokonce nasazením vlastního života přispěl v době jugoslávské krize k záchraně francouzských vojáků. A protože on sám to o sobě neuvedl, uvádím to pro Vaši paměť já.Jsem si vědom toho, že mám-li mluvit před sborem nejvyšších velitelů naší armády, musím se na téma svého vystoupení důkladně připravit poradou se svými experty. Jedním z těchto expertů je bývalý ministr obrany generál Vlastimil Picek. Ač nevím, zda je zde přítomen, chtěl bych mu aspoň na dálku blahopřát ke zvolení starostou města Brandýs nad Labem, neboť je to patrně jediný generál, který stojí v čele významného města. A nyní k vlastnímu tématu.Dostávám na stůl téměř neustále různé návrhy, abychom se vrátili k dávno překonanému systému vševojskové armády, teritoriální obrany, návrh na znovuvytvoření tří tankových brigád a podobně. Jsem si vědom toho, že někteří, doufám nikoli všichni, důstojníci se podle známého přísloví připravují na minulou válku a tomu odpovídají i jejich koncepční návrhy. Ve skutečnosti bych chtěl připomenout známý princip, který byl mimo jiné vyjádřen v knize Adama Smithe „Bohatství národů“, princip dělby práce. Tím, že jsme členy Severoatlantické aliance, máme možnost netříštit své síly a uplatňovat se především v těch oblastech, kde jsme schopnější než ti druzí. Takovými oblastmi byly samozřejmě kromě polní nemocnice nebo protichemické jednotky i naši vojáci z Prostějova, kteří nyní, a myslím si, že je to rozumné, byli vyňati z kompetence vojenského zpravodajství a přeřazeni do struktury Armády České republiky. A mohl bych samozřejmě mluvit i o dalších specializacích, kde můžeme být v Severoatlantické alianci velmi prospěšní.K tomu všemu je samozřejmě zapotřebí odpovídající rozpočet. Chtěl bych se skromností sobě vlastní upozornit, že v době mé vlády, tedy v letech 1998-2002, představovaly výdaje na obranu více než požadovaných dvě procenta HDP, a to až do roku 2003 včetně, kdy začaly strmě klesat. A to vše při daleko nižším rozpočtovém deficitu, než je dnes. Je to tedy věc politického rozhodnutí, je to věc vůle a odvahy postupné navyšování armádního rozpočtu prosadit. A minulost, kterou jsem zde právě citoval, ukázala, že to opravdu jde.Zvýšené výdaje na obranu mají minimálně z dvaceti procent zahrnovat investiční výdaje. A zde bych právě po poradě s experty, včetně náčelníka generálního štábu, chtěl upozornit na onen mýtus, že opět budeme vyhazovat peníze za naprosto nepotřebnou výzbroj, ať už to byly bitevníky L-159, repase tanků T-72 a že zapomeneme na moderní novou generaci zbraní, jako jsou mimo jiné již zmíněné bezpilotní prostředky. Poněkud cynicky řečeno jednou z jejich výhod je, že nezanechávají oběti ve vlastních řadách.Armáda učinila v poslední době několik velmi pozitivních kroků. Jako jeden z nich bych uvedl i zrušení vojenského újezdu v Brdech, protože jsme zemí, která má nejvyšší počet vojenských újezdů v přepočtu na obyvatele a je mi trochu líto, že zrušení tohoto újezdu naráží na žabomyší spory spojené s tématem, které se toho vůbec netýká, tj. s tématem hranic mezi Plzeňským a Středočeským krajem.Chtěl bych věřit, že naše účast v zahraničních misích bude pokračovat novými formami. Vím, že končí naše mise v Afghánistánu a jsem hrdý na to, že jsem se tam mohl setkat s našimi vojáky. Chtěl bych ještě jednou vyjádřit hlubokou lítost nad padlými hrdiny, kterým jsem 28. října udělil medaili Za hrdinství. A chtěl bych Vám říci, že i když tato mise přechází do polohy jakési tréninkové mise pro výcvik afghánské armády a afghánské policie, otevírám při debatách například s panem ministrem Stropnickým otázku, kterou jsem zde poprvé nastolil na minulém velitelském shromáždění, otázku mise, která by tentokrát nebyla v rámci NATO, ale v rámci OSN, to jest mise na Golanských výšinách.Jsem si vědom toho, že situace na Golanech se značně v poslední době zkomplikovala, protože zejména islámské hnutí An-Nusra, které přes některé menší třenice úzce spolupracuje s Islámským státem, je v této dosud bezpečné oblasti určitým vážným nebezpečím.Ale vojáci by se neměli bát. Vyslechl jsem pozorně námitky některých představitelů generálního štábu, že mandát OSN umožňuje pouze využití lehkých pěchotních zbraní pro jednotky OSN, a to, že bezesporu vytváří nebezpečnou situaci pro tyto jednotky. Chtěl bych ovšem současně připomenout, že takoví Irové si tam klidně mandát nemandát dovezli obrněné transportéry, dovezli si tam těžké kulomety a nikdo proti tomu neprotestoval.Jak víte, OSN se v nedávné době obrátila na deset zemí se žádostí o vyslání naší jednotky nebo jednotky těchto zemí na Golanské výšiny. A já bych si velmi přál, abychom touto akcí zahrnující přibližně sto padesát vojáků a samozřejmě s řádným technickým vybavením, pomohli jednak našemu tradičnímu spojenci, tj. Státu Izrael, a jednak se účinně zapojili do boje proti největšímu nepříteli civilizace v současné době. Nepříteli, o němž mluvil pan generál Pavel, tj. Islámskému státu. Samozřejmě, chce to odvahu, ale vojáky přeci nemáme jenom proto, aby cvičili v kasárnách nebo na manévrech, vojáky máme nasazovat tam, kde nám to ukládá povinnost vůči našim spojencům, vůči evroamerické civilizaci a v tomto případě nejen vůči Severoatlantické alianci, ale vůči Organizaci spojených národů.To bylo několik poznámek ke stavu Armády a dovolte mi s úsměvem jenom poznámku poslední. Podle protokolu má armádní kapela začít hrát státní hymnu teprve tehdy, když usedneme na svá místa. Podobně jako voják, který nemá přišité všechny knoflíky, není bojeschopný, armáda, která neví, kdy má hrát, není rovněž bojeschopná. Dovolte mi, abych proto naší Armádě popřál bojeschopnost, Vám všem i Vašim podřízeným přišité knoflíky a především hodně zdaru, štěstí a úspěchů.Děkuji Vám za Vaši pozornost.Miloš Zeman, prezident České republiky, Ministerstvo obrany ČR, 19. listopadu 2014   
2014-01-19;http://www.zemanmilos.cz/cz/clanky/projev-prezidenta-republiky-pri-tiskove-konferenci-s-marcelem-chladkem-ministrem-skolstvi-mladeze-a-telovýchovy.htm;Projev prezidenta republiky při tiskové konferenci s Marcelem Chládkem, ministrem školství, mládeže a tělovýchovy;" Dámy a pánové,   zastávám názor, že problémy se mají řešit, nikoli vytvářet. Proto jsme se dnes, ale i předtím, setkali s panem ministrem školství, abychom podiskutovali nejenom o připravované novele vysokoškolského zákona ale také o současné praxi při jmenování vysokoškolských profesorů.   Jak dobře víte, zastával jsem názor, který kdysi veřejně vyjádřil Václav Havel známým výrokem: „Prezident není automat na podpisy."" Naprosto jsem netrval na tom, že musím jmenovat vysokoškolské profesory. Uvítal jsem původní návrh dnešního ministra školství, aby vysokoškolské profesory jmenoval senát, předseda senátu. Stejně tak původní návrh Petra Fialy, aby vysokoškolské profesory jmenoval ministr školství.   Na druhé straně rektoři při několika setkáních vyjádřili přání, vzhledem ke slavnostnímu charakteru tohoto jmenování, aby i nadále vysokoškolské profesory jmenoval prezident republiky. Já jsem oponoval, že jsem ochoten to učinit pouze tehdy, budu-li mít právo se k tomuto jmenování vyjádřit, včetně vyjádření pochybností o některých kandidátech. Jsem rád, že díky ministru školství Marcelu Chládkovi se dnes podařilo dosáhnout rozumné řešení, které spočívá v tom, že prezident bude předem konzultován s navrženými kandidáty na vysokoškolské profesory a v případě, že o některém z nich vyjádří své pochybnosti, tak samozřejmě dojde k přezkoumání tohoto rozhodnutí a to ne jenom na úrovni vědecké rady. Rektor Univerzity Karlovy mě nedávno informoval, že pan Martin Putna prošel o jeden jediný hlas. Ale také na úrovni jiných orgánů podle charakteru pochybností, které o navrženém kandidátovi existují. A protože jsme se tak dohodli a seznam kandidátů na vysokoškolské profesory byl předložen vládě po předchozí konzultaci se mnou, kde jsem měl možnost uplatnit v některých nejmenovaných případech svoje výhrady, tak za přátelské gesto sem vždycky zvyklý odpovídat přátelským gestem a naopak. Tak jsem se rozhodl, že budou-li páni rektoři i nadále trvat na svém požadavku, aby vysokoškolské profesory jmenoval prezident, rád jim za těchto specifikovaných podmínek vyhovím.   V prosinci nás v Karolinu čeká jmenování tuším asi šedesáti čtyř vysokoškolských profesorů, kterým již předem blahopřeji k získání jejich titulu.  Děkuji Vám za Vaši pozornost.   Miloš Zeman, prezident České republiky, Pražský hrad, 19. listopadu 2014 "
2014-01-17;http://www.zemanmilos.cz/cz/clanky/projev-prezidenta-republiky-pri-odhaleni-pametni-desky-k-25-výroci-udalosti-17-listopadu-1989-na-albertove-213087.htm;Projev prezidenta republiky při odhalení pamětní desky k 25. výročí události 17. listopadu 1989 na Albertově;Nebojím se Vás, jako jsem se nebál před dvaceti pěti lety. Pozval jsem na Albertov ty, kdo tady byli před dvaceti pěti lety, v době, kdy odvaha nebyla levná. V době, kdy každý, kdo se účastnil podobné demonstrace, riskoval vězení, riskoval vyhazov ze školy, riskoval ztrátu zaměstnání. V té době bylo aktem odvahy přijít nejenom na Vyšehrad, ale přijít na Národní třídu a nechat se zmlátit.Nevím, kdo z Vás na Národní třídě byl. Já ano. A je zbabělost od těch, kdo tam nebyli, aby teď přišli a házeli vajíčka nebo jiné předměty.Když jsme šli z Albertova na Vyšehrad, tak jsme ještě šli na povolenou demonstraci, která nebyla zakázána tehdejším režimem. Ti z Vás, kdo šli na Národní třídu, už věděli, že jdou na zakázanou demonstraci a měli odvahu. Část z nich nás opustila. Na Národní třídě nás zůstalo všeho všudy dva tisíce lidí. Dva tisíce lidí, kteří byli uzavřeni v kordonu státní bezpečnosti. A já bych rád s úctou vzpomenul na každého, kdo tam tehdy byl. Věřím, že ti, kdo zde pokřikují, tam byli také a že prokázali odvahu v době, kdy odvaha nebyla levná.A snad poslední poznámka. Chápu, jestliže křičíte, když vystupuji já. Ale co je to za demokracii, když křičíte, když vystupují organizátoři této demonstrace? Dovolte mi proto, abych jim poděkoval za to, že na rozdíl od Vás měli odvahu.Děkuji Vám za pozornost.Miloš Zeman, prezident České republiky, Albertov, 17. listopadu 2014
2014-01-16;http://www.zemanmilos.cz/cz/clanky/projev-prezidenta-republiky-na-oslavach-25-výroci-sametove-revoluce-v-bratislave-334603.htm;Projev prezidenta republiky na oslavách 25. výročí sametové revoluce v Bratislavě;Vážení páni prezidenti, dámy a pánové,sešli jsme se dnes ze dvou důvodů. Jednak proto, abychom mezi sebou přivítali ukrajinského prezidenta a za druhé proto, abychom vzpomněli výročí revolucí, které v našich zemích před 25 lety proběhly.Pokud jde o první bod, řekl jsem panu prezidentovi Porošenkovi, že kdybych byl ukrajinský občan, volil bych v parlamentních volbách jeho Blok, protože chci věřit, že vstoupí do dějin jako prezident míru, nikoli jako prezident války, že se mu podaří naplnit Minské dohody a že se mu podaří dosáhnut toho, aby v této válce neumírali nejenom vojáci, ale i civilní oběti, včetně žen, dětí a starců.Ale smyslem našeho setkání je i vzpomenutí sametových nebo něžných revolucí, při kterých nevytekla ani kapka krve. Když jsem diskutoval s prezidentem Gauckem, zda máme jet ještě do Bukurešti, tak jsme se dohodli, že tam nepojedeme, protože tato revoluce nebyla zcela mírová.Na rozdíl od těch, kteří vzpomínají na události, jež se odehrály v jejich vlastní zemi, tak bych při této příležitosti chtěl poděkovat. Děkuji Polákům za solidaritu a za odvahu, kterou projevili v době, kdy odvaha nebyla levná. Děkuji Maďarům za jejich shromáždění při novém pohřbu Imre Nagyho, když stále ještě hrozilo nebezpečí, že ti, kdo na tu demonstraci přijdou, budou postiženi. Děkuji východním Němcům, že se již měsíc před pádem Berlínské zdi v Lipsku shromáždili na nejdříve osmdesátitisícové a poté půl milionové demonstraci v době, kdy jim ještě stále vládl Erich Honecker.Neděkuji těm, kdo oslavují tyto sametové nebo něžné revoluce dnes, kdy odvaha zlevnila. Vážím si těch, kdo měli odvahu bojovat proti komunismu v době, kdy zde komunismus ještě vládl. A milý Bronislawe Komorowski, skončil bych svoje vystoupení citací polského novináře, šéfredaktora Gazety Wyborcza Adama MIchnika, který právě těmto revolucionářům poslední hodiny vzkázal poselství, jež si budu pamatovat do konce svého života: „Nebyl jsem s vámi v minulosti zbabělý, a proto s vámi dnes nepotřebuji být statečný.“Děkuji Vám za Vaši pozornost.Miloš Zeman, prezident České republiky, Bratislava, 16. listopadu 2014
2014-01-13;http://www.zemanmilos.cz/cz/clanky/projev-prezidenta-republiky-na-konferenci-„25-let-svobodneho-podnikani“-924531.htm;Projev prezidenta republiky na konferenci „25 let svobodného podnikání“;Vážení páni prezidenti, dámy a pánové,když jsem si přečetl název našeho vystoupení spolu s Václavem Klausem „Politická ekonomie transformačního procesu“, tak jsem poněkud zaváhal. Nejde tak ani o to použít poněkud archaický název pro ekonomickou teorii, jde spíše o to, že tento název implikuje nějaký konzistentní teoretický, dejme tomu ekonomický nebo obecněji společenskovědní koncept transformačního procesu. A to si prostě myslím, že není pravda, protože minimálně v té době žádný takový koncept neexistoval.Kdysi se říkalo, že můžete udělat z akvária rybí polévku, ale že nemůžete z rybí polévky udělat akvárium, protože jde o ireverzibilní proces. Bylo by za Nobelovu cenu za ekonomii, kdyby tato kuchařka, ireverzibilní kuchařka, svého druhu vznikla, ale ona nevznikla.A teď se tedy dostáváme k tomu, že místo onoho existujícího teoretického konceptu bylo nutné improvizovat, bylo nutné postupovat metodou pokusu a omylu a při tomto postupu se samozřejmě zcela zákonitě, v demokracii zákonitě, střídaly různé úhly pohledu. Vzhledem k tomu, že každý z nás máme zhruba patnáct minut, tak se nebudu bavit o politické dimenzi, i když uznávám, že je velmi důležitá, ale souhlasím s názorem, že ekonomická dimenze byla daleko komplikovanější.Vzhledem k tomu, že neprobíhá žádná předvolební kampaň, všichni jsme byli zvoleni, dokonce i Vladimír Dlouhý, jemuž bych chtěl upřímně blahopřát ke zvolení prezidentem Hospodářské komory, tak víte velmi dobře, že ve všech předvolebních diskuzích v jakékoli zemi je debata poněkud vyostřenější a když je po volbách, tak se stává poněkud klidnější.Rád bych tedy odmítnul několik mýtů, které se v diskurzu o ekonomické transformaci u nás objevují. Jeden mýtus zní, všechno bylo dobře, druhý mýtus zní, všechno bylo špatně. Mimochodem je zajímavé, že tento mýtus se objevuje i u některých protagonistů ekonomické transformace. Nedávno jsem sledoval v televizi Tomáše Ježka, který prohlásil: „Když jsem dělal privatizaci já, bylo to za jedna, když přišli ti za mnou - myslel asi Romana Češku - bylo to za čtyři mínus“, konec citátu. Tak ostré polarizace bych se já nikdy neodvážil.Ano, souhlasím s názorem, že máme důvěřovat lidem, ale kladu řečnickou otázku, zda máme důvěřovat například Viktoru Koženému. Souhlasím s tím, že kuponová privatizace nebyla jedinou formou privatizace, ale na druhé straně mám pocit, že ten odhad zhruba jedné pětiny privatizovaných podniků je příliš skromný, a že kdyby kuponová privatizace skončila úspěchem, tento odhad mohl být výrazně zvýšen.Nicméně, v čem tehdy spočívalo jádro sporu? Moje kritika kuponové privatizace, jak dobře víte, byla založena na principu absentee ownership, tedy rozptýleného vlastnictví akcionářů, kteří nedokáží kontrolovat své podniky. Kromě toho zde byly známé problémy s fondy, známé problémy s čínskou zdí a známé problémy s tunelováním, které byly způsobeny právě nedostatečnou regulací těchto fondů. A to je věc, nad kterou bychom se měli přátelsky a v klidu a míru zamyslet.Na rozdíl od Václava Klause, který je krajně sebekritický a který neustále přemýšlí o svých vlastních stanoviscích a někdy je i zpochybňuje, já sám tak vysokou mírou sebekritičnosti neoplývám, ale přesto bych chtěl učinit na tomto fóru jednu sebekritickou poznámku. Tehdy jsme vystupovali jako s protipólem kuponové privatizace s myšlenkou takzvaného zaměstnaneckého spoluvlastnictví. Nechci násilně roubovat na pravolevou osu, každý privatizační koncept, který se tehdy vynořil, připomněl bych, že metoda ESOP - employee stock ownership plan, byla nejvíce preferována za Reaganovy vlády, kde byly přijaté příslušné zákony. U nás je tehdy velmi silně propagoval profesor Milan Zelený. Zdála se být zajímavá, protože zaměstnanci jsou svým způsobem insideři a měli by možnost jako spoluvlastníci určitých mikroinovací zvyšujících prosperitu podniku.A moje sebekritika, která je o to snazší, že k metodě zaměstnaneckého spoluvlastnictví de facto nedošlo s výjimkou několika podniků, jako byla třeba jablonecká Preciosa. Možná, i protože zaměstnanci příliš věděli o situaci svého podniku a podléhali příliš velkým iluzím o situaci jiných podniků, takže se nekupovaly akcie vlastního podniku, tak je to spíše teoretická úvaha a já bych zde mohl hrdě říkat, kdybyste dali na mě, to byste koukali, jak by to fungovalo. Nikoli, nedávno jsem se ptal Milana Zeleného, jak tato myšlenka, kterou svého času propagoval i Volkswagen a některé další podniky, funguje. A ukázalo se, že to zaměstnanecké spoluvlastnictví se zastavilo někde na hraně deseti, maximálně patnácti procent. Milan Zelený to sice zdůvodňoval krizí roku 2008, ale já jsem přesvědčen, že ta krize je spíše jakýsi zástupný argument.Nakonec, co se stalo? I když jsme nadále mluvili o rodinném stříbře, otevřeli jsme systémem investičních pobídek větší prostor pro vstup zahraničního kapitálu a ukázalo se, že solidní zahraniční podniky netunelují nebo alespoň ne v takové míře, jako tunelovali Kožení a další, vzpomeňte na CS fondy, Fond TREND, to nebyly jenom Harvardské fondy. A s touto korigující změnou jsme se snažili přetnout něco, čemu tehdy ODA říkala „bankovní socialismus“. To znamená systém, kdy podniky vlastnily fondy, fondy vlastnily banky a banky vlastnil stát a já si myslím, že i když vůči Občanské demokratické alianci nemám zrovna laskavé pocity, tak musím objektivně uznat, že pojem „bankovního socialismu“ byl výstižný a zobrazoval realitu.Takže jedinou cestou byla privatizace bank, což jak sice uznáte je typicky levicové opatření. A byly zde některé problémy, největší s IPB, která byla nejprve privatizována do rukou Nomury a tato privatizace byla nešťastná, ale dnes můžeme říci, že český bankovní sektor Gott sei dank je zdravý, že vláda do něj teď nemusela nalít ani korunu, na rozdíl od některých západoevropských zemí, o Spojených státech nemluvě, kde sanace bank byla ještě nedávno a díky zátěžovým testům, kde některé banky neuspěly, ještě bude v budoucnosti na denním pořádku. Souhlasil bych s Václavem Klausem v jednom. Přes všechny chyby, které někteří z Vás trošku potlačují a někteří trošku zveličují, byl to úspěch. A říkal jsem zrovna včera na jednom mítinku v Kopřivnici, kde se Tatrovka zdvihá opět ze dna po některých neúspěšných privatizačních pokusech, mimochodem i ona byla v kuponové privatizaci, tak jsem říkal, uvědomte si, že za těch pětadvacet let se mnohé změnilo k pozitivnímu, že jdeme po stoupající cestě, na které jsou některé zbytečné kameny, tu Viktor Kožený, tu Zdeněk Bakala, tu mnozí další, ale že ta cesta stoupá, že naše města, naše obce krásní a že dochází k tomu, že jsme svobodní a že dokonce se můžeme vzájemně kritizovat, což je dar, který svým občanům minulý komunistický systém nedal.A tak proti občanům, převážně naladěným nostalgicky, jsem říkal, ano jsem kritikem některých, podle mého názoru, chyb minulé transformace, ať už ekonomické nebo společenské. A tady se s Václavem Klausem shodujeme, že jsme si vymýšleli české cesty i v oblasti politického systému, to bylo Občanské fórum, místo systému standardních politických stran, ale přes všechny tyto chyby dnes zde všichni stojíme jako svobodní lidé, kteří mohou vyjadřovat svoje názory bez obavy, že je někdo zavře a to není malá hodnota.Děkuji Vám za Vaši pozornost.          
2014-01-13;http://www.zemanmilos.cz/cz/clanky/projev-prezidenta-republiky-na-„dni-podnikatelu-2014“-456328.htm;Projev prezidenta republiky na „Dni podnikatelů 2014“;" Mám před sebou dvě možné strategie, hezky Vás jako prezident republiky pozdravit, pronést několik hřejivých slov o významu malého a středního podnikání a pak spokojeně usednou ať už do tohoto nebo do tohoto křesla. Ale jak jste si zajisté všimli, já velmi rád provokuji, protože provokace nás nutí k přemýšlení a Masaryk kdysi říkal „Myšlení bolí"". Ano, myšlení bolí a myšlením se dostáváme dopředu, a proto mi dovolte, abych se ve svém pouze dvouhodinovém úvodním vystoupení pokusil o několik provokací.  Provokace číslo jedna. Ano, samozřejmě existují malé, střední a velké podniky a někdy zdůrazňujeme podle toho, v jaké organizaci zrovna jsme a jakými členy této organizace jsme, význam těch či oněch podniků. Bavíme se i o poněkud fuzzy hranicích mezi nimi, například Evropská unie má jako hranici dvě stě padesát zaměstnanců, ale to samozřejmě nezohledňuje technologickou náročnost výroby.   Já bych Vám nabídl jiné dělítko. Podniky se primárně dělí na úspěšné a neúspěšné a teprve sekundárně na malé, střední a velké. Před dvěma dny jsem byl v Moravskoslezském kraji a setkal jsem se tam s podnikatelem, který mi říkal, před deseti lety jsem měl dva zaměstnance a teď jich mám tisíc. Jinými slovy byl malý podnikatel, pak se stal středním a nakonec při té tisícovce zaměstnanců ho již můžeme brát jako velkého podnikatele.   Teze číslo dvě nebo chcete-li, provokace číslo dvě. Existuje jakási vertikální mobilita mezi podnikateli, a jestliže jsem na začátku svého funkčního období mluvil o tom, že se setkávám s desítkami podnikatelů, tak dnes po půl druhém roce už mohu říci, že se setkávám se stovkami podnikatelů a v každém kraji se snažím, aby to spektrum bylo pestré, aby tam byli malí, střední a velcí podnikatelé. A když tak pozoruji jejich vývoj, tak si uvědomuji, že vertikální mobilita je obousměrná. Před chvílí jsem mluvil o člověku, který ze dvou zaměstnanců má tisíc. Teď budu mluvit o člověku, jehož firma New World Resources představuje klasický příklad sestupné vertikální mobility. Můžete se stát velkým podnikatelem, ale to Vás na scéně dlouho neudrží, pokud neumíte podnikat. Pokud nejste srdcař, pokud jste pouze finanční investor, jehož akcie mimochodem klesnou ze sta bodů nominální hodnoty na pět bodů, což je pro akcionáře zpráva velmi neradostná.   Teze číslo tři, skutečný podnikatel, a o tom už tady mluvil pan předseda, se vyznačuje relativně asketickým způsobem života ať je velký, malý nebo střední. Vzpomínám si, jak jsem před zhruba před dvaceti lety v jedné televizní diskuzi vyzýval tehdy začínající podnikatele, aby nekupovali svým manželkám kožichy a šperky a od té doby mě nenávidí manželky všech podnikatelů. Já tuto tezi, tezi Maxe Webera o protestantské etice, opakuji při možných i nemožných příležitostech a s tím souvisí to, že úspěšné podniky reinvestují své zisky do předmětu své činnosti a že řadu let nevyplácejí buď žádné, nebo velmi nízké dividendy.   A svoji provokativní přednášku bych zakončil čtvrtým a poslední bodem. Musíme podporovat malé a střední podnikatel. Musíme podporovat tak zvané „startupy"", musíme podporovat to, aby měli dostup k výsledkům aplikovaného výzkumu, ale o tom asi bude mluvit pan místopředseda Bělobrádek, ale tato podpora nemá směřovat k tomu, aby ti malí zůstali malými a aby ti střední zůstali středními.  Dovolte mi, abych Vám závěrem svého vystoupení popřál, abyste se stali velkými. Děkuji Vám za Vaši pozornost.         Miloš Zeman, prezident České republiky, Praha, 13. listopadu 2014 "
2014-01-12;http://www.zemanmilos.cz/cz/clanky/projev-prezidenta-republiky-pri-setkani-se-zamestnanci-tatra-trucks-as-441139.htm;Projev prezidenta republiky při setkání se zaměstnanci Tatra Trucks a.s.; Slyšel jsem od pana ředitele, že jste přišli zcela dobrovolně a že jste neměli nařízenou povinnou účast. Právě proto bych Vám chtěl velice poděkovat, že jste tady.  Jak vidíte, nosím po úrazu kolena hůlku, ale to mně neubírá na energii, abych nebyl i nadále neplaceným agentem Tatrovky všude, kam přijedu. Teď jsem se nedávno vrátil z Číny. Čína je obrovský trh, kde se Vaše automobily mohou uplatnit. Věřím, že až se uklidní situace na Ukrajině, tak pojedu i do Ruska a budu velice rád, když mě zástupci Tatrovky budou doprovázet.   Ale chtěl bych nejenom vedení Vašeho podniku, ale Vám všem blahopřát k tomu, že se zdvíháte ze dna. Ještě nejste na vrcholu, zdaleka ne, ale už začínáte nabírat nové zaměstnance, což je v kraji s vysokou nezaměstnaností pozitivní. Začínáte získávat nové trhy, především v zahraničí a musíme se ještě poradit s ministrem Stropnickým, jde o dodávky tatrovek armádě. Já bych Vám všem chtěl popřát, abyste byli hrdí na svoji firmu, která je jednou z výkladních skříní České republiky. Jak víte, do výkladní skříně dáváme jenom to nejlepší.   Zatímco Vy se zdvíháte ze dna, jiné podniky naopak ke dnu klesají. Mám tím na mysli pana Bakalu a jeho OKD. Tito lidé si před dvěma lety vyplatili šest miliard korun na dividendách, které si spravedlivě rozdělili a v rezervním fondu nezbylo prakticky nic. Zatímco když jsem se ptal tady, tak mi říkali, žádné dividendy my akcionáři nedostáváme. Vydrží ještě dejme tomu deset let, pak možná na penzi nějaké dividendy dostanou, ale základem dobrého podniku je to, aby veškerý zisk reinvestoval zpátky do výroby. A já jsem slyšel nejenom o prvních nových zaměstnancích, ale i o prvních nových investicích do Vašeho podniku, protože bez investic podnik zkrachuje. Proto bych chtěl poděkovat všem, hejtmanovi Moravskoslezského kraje, který, on se zase přesunul na jinou pozici, takže teď je levičák, předtím byl pravičák, chtěl bych mu poděkovat za to, což bylo stvrzeno podpisem dohody, že nejenom prezident republiky, ale i hejtman Moravskoslezského kraje chápe Tatrovku jako onu výkladní skříň a snaží se jí podle svých možností pomáhat.  Děkuji Vám, že jste přišli a přeji Vám radost ze života, radost z práce a hrdost na svoji firmu.  Miloš Zeman, prezident České republiky, Kopřivnice, 12. listopadu 2014 
2014-01-12;http://www.zemanmilos.cz/cz/clanky/projev-prezidenta-republiky-pri-setkani-s-obcany-koprivnice-71229.htm;Projev prezidenta republiky při setkání s občany Kopřivnice; Seznámil jsem se situací v Tatře Kopřivnice, a i když vím, že Tatra a Kopřivnice jsou dvě různé entity, jsou natolik srostlé, že jedno si nelze představit bez druhého.   Slíbil jsem, že sem přijedu, protože pokud to nevíte, jsem neplacený agent Tatry Kopřivnice. Kamkoli jedu tak propaguji jejich výrobky. Nedávno jsem se vrátil z návštěvy Číny, kde bylo uzavřeno osm významných dohod a týden po mě tam přijeli tatrováci a uzavřeli další dohodu. Protože dnes nestačí věci jen vyrobit, je také potřeba je umět prodat a právě v Číně, ale i v dalších zemích ty nejlepší offroady na světě, což je nepochybně právě nákladní automobil Tatry, se mají nějakým způsobem prodávat, má se jim dělat reklama a mojí podmínkou tehdy bylo, investujte všechny zisky zpátky do výroby. Nevyplácejte si Vy akcionáři ani korunu dividendy, protože to co potřebujete je vytáhnout podnik ze dna a dnes jsem se dozvěděl, že Tatrovka už začíná přijímat nové zaměstnance a to je samozřejmě velmi dobrý znak jejího oživení.   Abychom si to srovnali, uvedu Vám jediný příklad. Tam na severu, nevím, jestli ukazuji na správnou světovou stranu, je jeden velký podnik, který se jmenuje OKD. Jeho majitelé nebo majitel, ano správně Bakala, si před dvěma lety vyplatil šest miliard korun na dividendách, a když se podíváte na jeho rezervní fond, tak ten zeje prázdnotou. Kdyby těch šest miliard šlo do toho rezervního fondu, tak OKD nemá ty problémy co má dnes. Horníci se nemusejí obávat propuštění a pan Bakala bude možná považován za úspěšného podnikatele, ale on dal přednost těm dividendám.   Víte, když pracujete v jakékoli firmě, tak na ni musíte být hrdí a musíte být srdcaři a když to neděláte srdcem, ale peněženkou, tak snadno zkrachujete, jako zkrachuje pan Bakala.   A dovolte mi ještě závěrečnou poznámku, která pana starostu možná nepotěší, ale on za to opravdu nemůže. Zatímco Tatra Kopřivnice jde nahoru, Kopřivnice je jediné město, kde se zvolení zastupitelé ještě nedokázali dohodnout, kdo povede radnici. A pokud vím, tak toto rozhodnutí dokonce odkládají někam na prosinec. Já jsem se seznámil s volebními výsledky, zjistil jsem, že pětiprocentní hranici překročilo devět stran, je to tak pane starosto, a to mi připomíná pohádku, ne o sedmi trpaslících a Sněhurce, ale spíše o tom, jak si pejsek a kočička vařili dort a snažili se do toho namíchat, co nejlepší jídlo. Tu sůl a tu cukr, tu sádlo a tu kmín, tu papriku a rajčata a na druhé straně jitrnici a já nechci říkat která strana je paprika a která je jitrnice, protože to mi nepřísluší, ale když je něčeho moc, přátelé, je toho příliš a tak bych skončil přáním těm, kdo tak úporně jednají o budoucí koalici na Vaší radnici, aby se v Kopřivnici dokázali dohodnout a dokázali pracovat, chcete-li makat, tak jako teď začala makat Tatrovka.  Děkuji Vám za Vaši pozornost.            Miloš Zeman, prezident České republiky, 12. listopadu 2014, Kopřivnice 
2014-01-12;http://www.zemanmilos.cz/cz/clanky/projev-prezidenta-republiky-na-tiskove-konferenci-pri-ukonceni-navstevy-moravskoslezskeho-kraje.htm;Projev prezidenta republiky na tiskové konferenci při ukončení návštěvy Moravskoslezského kraje;" Mám velmi dobrý dojem z velmi zajímavých diskuzí, která proběhla hned první den mé návštěvy, byla diskuze o tak zvaných brownfieldech. Tedy u využití dosavadní industriální architektury a její transformaci pro novodobé účely. Této diskuze se účastnili mimo jiné špičkoví podnikatelé z Moravskoslezského kraje a myslím si, že je to téma, které, pokud ho ovšem pochopíte, by mohlo zajímat i Vás. Protože je taková móda, že se staví na zelené louce, to jsou ty greenfieldy a tady někdy chátrají objekty, které mají nespornou architektonickou hodnotu a jejichž ekonomické využití by bylo levnější, než to zbourat, postavit nové sítě a postavit nové greenfieldy.   Jako obvykle jsem měl setkání s pracovníky zdravotnictví, pan hejtman už zmínil setkání s osobnostmi kraje a prakticky všemi významnými podnikateli, starosty a primátory. Já bych snad ještě doplnil, že jsem se samozřejmě v rámci svého programu setkal i se senátory a poslanci za Moravskoslezský kraj.   Pokud jde o to, co říkal pan hejtman, mě samozřejmě, jako každého politika potěšila plná náměstí. Jak jsem to tak počítal, devadesát osm procent příznivců, dvě procenta odpůrců. Vzal jsem s úsměvem na vědomí, že media, včetně veřejně právních, věnovala pozornost pouze těm dvěma procentům, ale mě ta dvě procenta svým způsobem oživují, protože já na každém setkání je vždy zvu k pódiu, dávám jim do ruky mikrofon a dávám jim právo položit první otázku.   A dnes na univerzitě, kde bylo velmi zajímavé setkání se studenty, jsem říkal: „Demokracie je tehdy, když může každý vyjádřit svůj názor, bez obavy z represí a svobodná profesionální media jsou ta, kdo dávají prostor oběma stranám."" A citoval jsem svoji zkušenost se západními medii, která profesionální, na rozdíl od českých novinářů, skutečně jsou.   Nicméně jsem životní optimista, věřím, že se tato situace zlepší a že při mé příští návštěvě Moravskoslezského kraje už bohužel nebude možné navštěvovat náměstí, protože ta už byla zaplněna do posledního místa a že si, pane hejtmane, pronajmeme nějakou sportovní halu.  Miloš Zeman, prezident České republiky, 12. listopadu 2014, Kopřivnice "
2014-01-11;http://www.zemanmilos.cz/cz/clanky/projev-prezidenta-republiky-pri-setkani-s-obcany-krnova-506639.htm;Projev prezidenta republiky při setkání s občany Krnova;"Vážený pane hejtmane, vážená a milá paní starostko,  byla jste dosud jediná starostka, která mně podala rámě, aby mě vyvedla společně s mojí hůlkou na toto pódium, a za to Vám velice děkuji.  Chtěl bych začít úplně jinak, než začínám v jiných městech Moravskoslezského kraje. Chtěl bych Vám citovat výrok dnes už bývalého primátora Prahy pana Hudečka, který nedávno veřejně prohlásil, cituji: „Rozvoj České republiky je závislý na rozvoji Prahy jako rozvoji hlavního města. Tento rozvoj nemohou zajistit jakákoli jiná města, jako například,"" tím skončil, „Krnov."" A já Vám chci říci, že jsem Kolíňák, že jsem z města zhruba stejné velikosti, jako je Vaše město, a právě tato města, nikoli Praha a pražská kavárna, jsou sůl země. V nich se utváří dějiny národa, v nich žijí lidé, kteří by se neměli nechat olomouckým tanečníkem, který se omylem stal na velmi krátký čas primátorem Prahy, urážet. A proto jsem požádal po tomto výroku pana Hudečka, abych směl navštívit Krnov a abych si spolu s Vámi zavzpomínal na své předchozí návštěvy.   Těch návštěv bylo několik a na jednu si vzpomínám velice rád, protože český, moravský i slezský národ je spíše než národem kaváren národem restaurací, případně národem hospod. A tady v hotelu Morava jste měli nádhernou restauraci v refektáři kláštera minoritů, která měla nádherný interiér, a když jste tam seděli u dvojky bílého nebo červeného vína, tak jste tím interiérem byli tak okouzleni, že jste si to zapamatovali i po patnácti letech jako v mém případě. No a tak jsem se ptal, co je s tímto refektářem. Bylo mi řečeno, že poté, co byl vydán minoritům, místo toho, aby tu restauraci provozovali dál, tak ji zavřeli. Pevně doufám, že nové zastupitelstvo učiní kroky k tomu, aby tato křivda na občanstvu byla odčiněna.  A teď už mi dovolte promluvit poněkud vážněji. Snažme se pojmenovat problémy, s nimiž se setkáváme v tom či onom městě a v každém městě jsou ty problémy jiné. Domnívám se, že největším problémem Krnova je nezaměstnanost, která zde dosahuje 11%, což je nadprůměr Moravskoslezského kraje a to připomínám, že Moravskoslezský kraj je nadprůměr České republiky. Snažme se společně pochopit, že nezaměstnanost není jenom ztráta výdělku, že nezaměstnanost je i ztráta lidské důstojnosti, že člověk, který ztrácí práci a přichází o svou rodinu, vidí v očích členů této rodiny třeba nevyřčenou výčitku: „Táto, mámo, jak to, že nemáte práci?""  Nezaměstnanost není jenom aktuální stav, nezaměstnanost je i potenciální stav, kdy se lidé o práci bojí. A na druhé straně jsou lidé, kteří nechtějí pracovat a žijí ze sociálních dávek, a když jim někdo práci nabídne, tak ji odmítnou. A mezi těmito dvěma skupinami lidí musíme rozlišovat. Snažme se na úrovni místního zastupitelstva, krajského zastupitelstva, centrálních orgánů, prezidenta tento problém řešit bez velikých řečí a snažme se zvýšit důstojnost lidí tím, že jim nabídneme práci. Vy dobře víte, že v Krnově existoval podnik, který zaměstnával dva a půl tisíce lidí a tento podnik dnes neexistuje, protože byl privatizován geniální metodou kupónové privatizace. Slyšeli jste, potřebujeme více Viktorů Kožených. Tehdy jsem říkal, že potřebujeme více Tomášů Baťů a Slušovy.  Nuže, Viktor Kožený na kupónové privatizaci bezesporu zbohatl, aniž by mu to dlouhodobě prospělo, ale podnik, který mohl prosperovat a který zaměstnával dva a půl tisíce lidí, zanikl a díky tomu počet obyvatel Krnova postupně klesl asi o pět tisíc, protože ti lidé, když nemohli najít práci, se prostě odstěhovali jinam.   Dnes jsem měl pracovní oběd s úspěšnými podnikateli na Krnovsku, kteří postupně přijímají nové pracovní síly, rozšiřují okruh svého podnikání. Mezi nimi byl i podnikatel, který začal se dvěma zaměstnanci a dnes jich má tisíc. Kéž by takových bylo víc. A co je v tomto případě úkol prezidenta a úkol dalších politiků? Snažit se, aby naši podnikatelé našli nové příležitosti na zahraničních trzích, snažit se, aby zahraniční investoři přicházeli do České republiky a zejména do dvou postižených regionů, Ústecka a Vašeho kraje. Vítám, že vláda České republiky nedávno přijala rozhodnutí, kde zvýhodňuje investiční pobídky v těchto dvou krajích proti krajům jiným.   Promiňte mi, že ve svém úvodním slově, i když samozřejmě máte příležitost zeptat se mě na cokoliv, jsem nemluvil o tak vznešených věcech, jako chceme prosperitu, chceme svobodu, chceme fungující stát. Proboha, kdo by to nechtěl? Kdo by před Vás předstoupil a říkal: „Chci útlak, chci cenzuru, chci nefungující stát, chci úpadek."" Snažme se řešit reálné problémy lidí v celé republice a nikoli pouze v Praze. Ono se říká, že New York není Amerika, Moskva není Rusko, Peking není Čína a také Praha se svými kavárenskými povaleči není celá Česká republika. Pro mě je Krnov daleko větší symbol České republiky, konečně i s dalšími městy v Čechách, na Moravě a ve Slezsku, než celá Praha dohromady. A nebude-li prosperita v Krnově, nebude nikde jinde.  Přeji Vám úspěch a přeji Vám prosperitu, práci a pohodu. Děkuji Vám za Vaši pozornost.  Miloš Zeman, prezident České republiky, Krnov, 11. listopadu 2014"
2014-01-10;http://www.zemanmilos.cz/cz/clanky/projev-prezidenta-republiky-pri-setkani-se-cleny-rady-a-zastupitelstva-moravskoslezskeho-kraje-505501.htm;Projev prezidenta republiky při setkání se členy rady a zastupitelstva Moravskoslezského kraje;" Vážený pane hejtmane, členové zastupitelstva a další hosté,  jsem rád, že jsem opět po roce v Moravskoslezském kraji a že budu moci navštívit i ta města a obce, které jsem minulý rok vzhledem k velikosti Vašeho kraje, vynechal.  Víte dobře, že přijíždím v poněkud radostnější náladě než před rokem, protože v naší zemi dochází k ekonomickému oživění. Možná, že jste zaznamenali i dnešní zprávu o poklesu nezaměstnanosti, byť jenom o dvě desetiny procenta. Stále nám ovšem zbývá více než půl milionu nezaměstnaných v celé republice a bohužel právě Moravskoslezský kraj společně s Ústeckým krajem jsou kraji nejpostiženějšími.   Nestačí samozřejmě o tom jenom mluvit, je zapotřebí něco konkrétního dělat, aby se nezaměstnanost dále snižovala. Upřímně řečeno já čtu některé programy tzv. aktivní politiky zaměstnanosti a usmívám se nad nimi. Říkám si ano, rekvalifikace je velmi užitečná věc, ale pak ten rekvalifikovaný musí najít pracovní místo, a když ho nenajde, tak je rekvalifikace víceméně zbytečná. Proto se mi zdá jako nejpřirozenější cesta hledat rozšiřování počtu pracovních míst jak domácími, tak zahraničními investicemi. Jak rozšiřování dosavadních podniků ať už domácích nebo zahraničních, tak novými zahraničními akvizicemi, jako v nedávné době byla třeba automobilka Hyundai a některé další.   A teď se dostávám k jádru věci. Co proto může udělat reálně prezident, co proto může udělat premiér nebo ministři. Tak prezident může jednak vyznamenávat, což je ovšem hodně málo, ale i to je symbolická podpora a Vy víte, že minulý rok jsem vyznamenal Jana Světlíka z Vítkovic, protože jeho podnik, a tady je důkaz, že i domácí podnikatelé mohou být úspěšní, prosperuje a máme zájem mu pomáhat i touto symbolickou formou, kterou samozřejmě nechci přeceňovat.   Ale pan hejtman se zmínil o zahraničních misích a tady bych řekl, že tady je jádro pudla. My potřebujeme podporovat český export a my také potřebujeme podporovat zahraniční investice u nás. Já jsem nedávno jednal s jihokorejskou firmou Nexen, která dlouho váhala, jestli má svůj podnik umísti v Polsku nebo v České republice. Tady bych citovat svého přítele Jiřího Ciencialu, který u toho jednání byl a říkal: „No, já jsem Polák, ale chci, aby ten Váš podnik byl v České republice"", takže, jak vidíte, nacionalizmus byl potlačen díky státní příslušnosti. Naštěstí se to k nám opravdu dostalo, dostalo se to do Žatce do Trianglu, a jak víte Ústecko je druhý, možná dokonce první nejpostiženější kraj s více než deseti procentní nezaměstnaností, ale nebudu prozrazovat žádná tajemství, když řeknu, že se intenzivně jedná o dalších jihokorejských investicích a já si vážím toho, že vláda nedávno přijala usnesení, podle kterého ty dva jmenované kraje budou podporovány z hlediska investičních pobídek.   Závěr bych zakončil stručnou informací o své návštěvě v Číně. Byly tam uzavřeny dohody, o kterých podrobně referuje jednak Svaz průmyslu a dopravy a jednak Hospodářská komora. K našemu překvapení se tyto informace neobjevily v českých médiích, protože, jak víte, česká média úspěchy nezajímají, musíte spadnout ze střechy, aby o Vás psali. Když střechu opravíte, tak o Vás nepíšou. A domnívám se oprávněně, že pro Moravskoslezský kraj tato cesta může mít značný význam i z hlediska čínských investic v tomto kraji, protože Čína, jak víte, je země se sedmi procentním hospodářským růstem. Tvrdí se, že v roce 2020 bude největší světovou ekonomikou z hlediska celkového objemu HDP. Už dnes je druhá, předstihlo ji Polsko, a když Angela Merkelová osmkrát navštíví Čínu, aby jednak pomohla německým exportérům a jednak získala čínské investice v Německu, tak český prezident, vzdor kritice různých pražských kaváren, musí dělat totéž, protože v opačném případě by všechny tyto příležitosti získali jiní a my bychom ostrouhali a Číňany bychom jako ostrůvek, který neumí dělat ekonomickou diplomacii a neumí pro své podnikatele zajišťovat nový odbyt, nové investice a samozřejmě i nové pracovní příležitosti.   Takže, abych to shrnul. Neříkám, to nejsou žádné problémy, naopak, je jich hodně, ale doufám, pane hejtmane, že až přijedu za rok, tak že už budu moci říci i pozitivní zprávu o tom, která čínská firma se objeví v Moravskoslezském kraji. Připomínám, že byly podepsány dohody, které pro tyto akvizice nebo investice představují úvěrový rámec v hodnotě dvě stě miliard korun. A co jsem četl u našich ekonomů? Naši ekonomové, vzdělaní a moudří na to napsali, že tak velký objem prostředků nemůže Česká republika absorbovat. Takže kdybyste nepřivezli nic, tak jste se dopustili neúspěchu, když je zde úvěrový rámec dvou set miliard korun, tak to nemůžeme absorbovat. Ostatně jeden novinář správně napsal. Kdyby Zeman přivezl z Číny zlatý pokad, tak na prvních stránkách novin vyjde článek o tom, že má ošoupané boty.  Děkuji Vám za Vaši pozornost.        Miloš Zeman, prezident České republiky, Ostrava, 10. listopadu 2014 "
2014-01-10;http://www.zemanmilos.cz/cz/clanky/projev-prezidenta-republiky-pri-setkani-se-zamestnanci--nemocnice-s-poliklinikou-havirov-915001.htm;Projev prezidenta republiky při setkání se zaměstnanci  Nemocnice s poliklinikou Havířov;" Vážený pane hejtmane, vážený pane řediteli, dámy a pánové,  začínám výkopem přes jednu polovinu hřiště. Jsem velmi často účastníkem debat s pracovníky významných zdravotnických zařízení a většinou se mně v těchto debatách jako laikovi, který má sice syna lékařem, mimochodem, pane hejtmane, v ostravské Fakultní nemocnici, ale tím pro něj nežádám žádnou protekci, sám jsem laik, dostane výpovědí, ze kterých se poučím a které jsou pro mě zajímavé a užitečné. Přesto mně dovolte, abych ten výkop přes polovinu hřiště, který může skončit ve vaší brance, zahájil jednou jedovatou poznámkou o diskusi s nejmenovanými lékaři.  Ta diskuse vypukla, když jsem se zastával hospiců, to znamená nikoli LDNek, ale paliativní léčby, která se tam snaží usnadnit důstojný odchod ze života. A samozřejmě, že v rámci té paliativní léčby, vážený pane řediteli, se podávají morfiny. Mimochodem, došlo k docela výrazné renesanci morfinů v této oblasti. A slyšel jsem lékaře, nebudu ho jmenovat, i když by si to zasloužil, který prohlásil: „Jsem zásadně proti, protože u pacientů mohou vyvolat drogovou závislost.""  Když se nad tím zamyslíte a poznáte, že většina pacientů v hospicích má před sebou tak maximálně tři měsíce života, tak tohle může říci jen totální idiot, i když má medicínské vzdělání.  Nevím, zda můj míč skončil ve vaší brance, ale chci tím jenom říci, že se snažím kriticky poslouchat názory těch, kterých si jinak vážím a které jsou většinou podloženy vynikajícími odbornými znalostmi, ale občas se najde skryté jablíčko, u kterého i laik v medicíně jako já pozná, že to jablíčko je utržené.  Tímto Vám chci popřát, abyste svým pacientům, pokud máte temné tušení, že jejich život se chýlí opravdu ke konci, podávali utišující prostředky a neobávali se vytvoření závislostí.  Děkuji Vám za pozornost.  Miloš Zeman, prezident České republiky, Havířov, 10. listopadu 2014 "
2014-01-28;http://www.zemanmilos.cz/cz/clanky/projev-prezidenta-republiky-pri-slavnostni-prisaze-vojaku-armady-ceske-republiky-473717.htm;Projev prezidenta republiky při slavnostní přísaze vojáků Armády České republiky;28. říjen slavíme jako den nezávislosti našeho státu. Je dobré si právě v tento den uvědomit, proč tato nezávislost vznikla. Ano, mnozí historici píší o umění našich diplomatických vyjednavačů a je to pravda, ale naší nezávislosti by nebylo, kdyby nebyla vydobyta i silou zbraní. Silou legií, které působily v Rusku, kde jeden čas ovládaly téměř celou Transsibiřskou magistrálu, které působily ve Francii v Itálii a v dalších zemích. Na tradici těchto legionářů navazují bojovníci, kteří bojovali ve druhé světové válce v západní i východní armádě. A pokračovatelem této tradice jsou i vojáci, kteří dnes slouží v zahraničních misích, protože charakter války se změnil a válka s mezinárodním terorizmem vyžaduje, abychom svobodu a bezpečnost našich občanů někdy chránili i tisíce kilometrů za našimi hranicemi, abychom tak zabránili teroristických buňkám proniknout na území našeho státu. Dovolte mi, abych Vám v plnění Vašich povinností popřál mnoho zdaru a úspěchu a abych Vám popřál to, co je pro vojáka nejcennější, odvahu a statečnost.Miloš Zeman, prezident České republiky, Hradčanské náměstí, 28. října 2014
2014-01-28;http://www.zemanmilos.cz/cz/clanky/projev-prezidenta-republiky-pri-jmenovani-nových-generalu-309064.htm;Projev prezidenta republiky při jmenování nových generálů;Dámy a pánové, vážení a milí hosté, páni generálové,dovolte mi, abych Vám ještě jednou blahopřál. Jsem velmi rád, že policie České republiky má v čele generála, což symbolicky podtrhuje její význam. Jsem rád, že zástupce náčelníka generálního štábu se připravuje tímto vyznamenáním na svoji další úspěšnou kariéru. Jsem rád, že generálem se stává i generální ředitel vězeňské služby, ale zvláště bych chtěl ocenit hasičský záchranný sbor, který dnešním dnem dostává dalšího generála. Je tomu tak především proto, protože ať už dobrovolní nebo profesionální hasiči představují nesmírně důležitou páteř  integrovaného záchranného systému, a jsem si vědom obrovské práce, kterou vykonávají ne jenom v období životních katastrof, ale také v době, kdy podporují kulturní a spolkovou činnost v našich městech a obcích. Pokud jde o Armádu České republiky, chtěl bych říci, že občas dostávám na stůl nejrůznější návrhy na reorganizaci české armády, které odpovídají názoru, že někteří generálové jsou schopni se připravovat na minulou válku. Jsou to návrhy na vytvoření vševojskové armády, teritoriální obrany, zřízení několika nových tankových brigád a podobné. Ve skutečnosti moderní válka, válka s mezinárodním terorizmem neznamená, že budeme čekat na hranicích, až přijde nepřítel, ale budeme se snažit bojovat s tímto nepřítelem i tisíce kilometrů daleko v našich zahraničních misích. A zde věřím, že Armáda České republiky uspěje a že bude ochotna se těchto zahraničních misí i nadále účastnit a naváže tak na naši afgánskou misi, ale naváže časově daleko vzdálenější tradici našich legionářů. Dovolte mi, abych všem generálům popřál v jejich budoucí práci, plný úspěch.      Miloš Zeman, prezident České republiky, Pražský hrad, 28. října 2014
2014-01-28;http://www.zemanmilos.cz/cz/clanky/projev-prezidenta-republiky-behem-slavnostniho-ceremonialu-udeleni-statniho-vyznamenani-ceske-republiky-v-trunnim-sale-811011.htm;Projev prezidenta republiky během slavnostního ceremoniálu udělení státního vyznamenání České republiky v Trůnním sále;Vážený Sire Nicholasi Wintone, vážený Sire Nicholasi Soamesi, velký vnuku velkého děda,dovolte mi, abych Vám oběma ještě jednou blahopřál k udělení nejvyššího českého vyznamenání. Stydím se za to, že k tomuto vyznamenání v obou případech dochází tak pozdě, ale jedno české přísloví říká: „Better late than never“.Připravili jsme pro Vás oba zvláštní ceremonii, která se nebude týkat těch, kteří budou vyznamenaní dnes večer na Pražském hradě, protože těchto vyznamenání se taková ceremonie týkat nebude.Sire Wintone, před Vámi sedí sedm Wintonových dětí a za chvíli přijdou jiné děti, poněkud mladší, dámy a pánové, než jste Vy. A tyto děti budou mít v rukou fotografie, jak vypadaly tyto Wintonovy děti v době, když jste zachránil jejich život před nacistickým běsněním. A věřím, že Vám tento malý dárek udělá radost.Sire Nicholasi Soamsi, Váš děd byl velký přítel Československa a stále si vzpomínám na větu, kterou řekl po Mnichovské dohodě: „Velká Británie měla dvě volby - buď ztratit čest, nebo mít válku. Ztratila čest a bude mít válku.“ A toto proroctví se bohužel splnilo během jednoho jediného roku.Jsem si vědom toho, přátelé, že budu udělovat během svého funkčního období ještě mnoho státních vyznamenání, ale žádné z nich mě nenaplňuje takovou úctou a takovou pokorou jako právě dnešní vyznamenání dvou velkých Britů.   A abych trochu odlehčil vážnost této situace, chtěl bych dodat, že na přání Sira Wintona si po ukončení tohoto slavnostního ceremoniálu Sir Winton prohlédne Václavské náměstí, navštíví hotel Evropa, který bude, byť je dočasně uzavřen, na jeho počest znovu otevřen a jak říkala lady Barbara: „We are British, we have a drink.“ A od Sira Wintona jsem se dozvěděl, že tím drinkem bude české pivo. Snažme se tedy i při vážných událostech usmívat, snažme se mít radost ze života a mějme se rádi.Děkuji Vám za Vaši pozornost.Miloš Zeman, prezident České republiky, Trůnní sál Pražského hradu, 28. října 2014
2014-01-28;http://www.zemanmilos.cz/cz/clanky/projev-prezidenta-republiky-behem-slavnostniho-ceremonialu-udeleni-statniho-vyznamenani-ceske-republiky-ve-vladislavskem-sale-109368.htm;Projev prezidenta republiky během slavnostního ceremoniálu udělení státního vyznamenání České republiky ve Vladislavském sále;Vážený pane prezidente Klausi, vážená paní Klausová, vážená paní Havlová, vážení ústavní činitelé, milý pane kardinále, excelence, dámy a pánové,doufám, že prominete drobnou únavu v mém hlase způsobenou tím, že jsem se teprve dnes vrátil z úspěšné návštěvy Čínské lidové republiky.Dovolte mi, abych se krátce zastavil u svého minulého vystoupení před rokem 28. října, kdy jsem konstatoval, že podle mého názoru naše pojetí českých dějin je příliš anonymizováno. Že je pojímáno jako jakýsi souboj abstraktních idejí bez konkrétního spojení s žijícími osobnostmi, s jejich názory, s jejich činy, ale také s jejich konflikty. Protože i konflikty patří k životu, zejména pak k životu politickému.Domnívám se, že je daleko důležitější soustředit se na žitou a živou historii. A právě proto bych dnes chtěl učinit další krok, vedle obecné kritiky oné příliš anonymizované historie, k jejímu jinému pojetí. Zpráva o stavu české společnosti může být předmětem vánočního poselství prezidenta republiky. Nicméně existovala zde jistá přetržka mezi tímto projevem a udělením státních vyznamenání a rád bych tuto přetržku zaplnil tím, že bych své dnešní vystoupení pojal jako jakéhosi průvodce životními příběhy těch, koho dnes vyznamenám. Protože prezident zvolený všemi občany má občanům skládat své účty a má povinnost zdůvodnit, proč konkrétní osobnosti skutečně vyznamenal. Je tady více než třicet vyznamenaných a řadu z nich spojuje jedno téma. To téma můžeme nazvat odvaha, statečnost nebo hrdinství. Dovolte mi tedy, abych byl nejprve Vaším průvodcem po časové ose, která rámuje tohoto společného jmenovatele.Dnes odpoledne jsem v Trůnním sále Pražského hradu udělil nejvyšší české vyznamenání Řád Bílého lva I. třídy Siru Winstonovi Churchillovi. Učinil jsem tak proto, že po tomto významném politikovi sice pojmenováváme náměstí a stavíme mu sochy, ale dosud neobdržel zaslouženě nejvyšší český řád. Přemýšlel jsem o tom, proč se tak stalo. Sice demokratická, ale slabá vláda pod vlivem komunistické strany a pod vnějším tlakem Sovětského svazu, zejména po Churchillově fultonském projevu, kde oznamoval spuštění železné opony, zřejmě nebyla ochotna tohoto bezesporu kontroverzního politika vyznamenat. A jak se říká, lépe pozdě, než nikdy. Jsem šťasten, že jsem tak mohl učinit dnes a že jsem toto vyznamenání předal do rukou Churchillova vnuka Sira Nicholase Soamese.Winston Churchill byl bezesporu významnou osobností své doby, ale chtěl bych upozornit v onom průvodci životních příběhů na jeden aspekt, který často opomínáme. Churchill nečelil jenom vnějším nepřátelům, a to i tehdy, kdy stál proti celé Evropě. Churchill čelil i vnitřním oponentům, které bychom možná nemuseli nazývat zrovna Kisslingy, ale minimálně appeasery, smiřovateli, tedy lidmi, kteří si přáli uzavření separátního míru s hitlerovským Německem, a to v době, kdy jak Sovětský svaz, tak Spojené státy byly neutrálními zeměmi. To, že Churchill odolal tomuto obrovskému vnitřnímu tlaku z řad jeho politických oponentů, z něho činí výjimečného politika. Protože politik je právě ten, kdo dokáže odolávat tlaku přicházejícímu z té nejméně očekávané strany.Druhým vyznamenaným byl Sir Nicholas Winton. Snad není zapotřebí dodávat příliš mnoho slov k důvodům tohoto vyznamenání. Snad jen to, že jsem vděčný za průběh ceremoniálu, kdy sedm Wintonových dětí dostalo od dětí z Kunžaku, tedy dětí, kde je Základní škola Sira Nicholase Wintona, fotografie z doby, kdy se musely rozloučit se svými rodiči. A dovolte mi, abych s úctou vzpomněl právě na tyto rodiče. Oni věděli nebo tušili, že se se svými dětmi možná loučí navždy a přesto našli odvahu se s nimi rozejít, aby jim zachránili život. Dovolte mi tedy, abych ještě jednou těmto dnes již nežijícím rodičům Wintonových dětí vyjádřil svoji nejhlubší úctu.Dovolte mi, abych nyní po této časové ose pokračoval dál. Přichází období protektorátu. A přichází Heydrichův teror. Jednou z obětí tohoto teroru je lidický farář, který dnes in memoriam rovněž přejímá státní vyznamenání. Člověk, který odmítnul opustit své věřící, třebaže mu to gestapo nabízelo. A dovolte, abych připomenul češtinou Bible kralické onen výrok, že dobrý pastýř neopouští své stádce.Jsme na konci druhé světové války a mezi vyznamenanými, byť opět in memoriam, je člověk, jehož někteří nazývají českým Wintonem. Je to člověk, který zachránil devět set židovských dětí v koncentračním táboře před vyhlazením a to tím, že SS komando, které přišlo tyto chlapce postřílet, bylo zastrašeno, byť falešnou informací, že v příslušném baráku je tyfová epidemie a oni stateční SSmani, kteří s takovou chutí vraždili civilní obyvatelstvo, se zalekli tyfu, utekli a devět set mladých židovských chlapců se zachránilo.Končí druhá světová válka a nastupuje období relativního tříletého klidu. A poté to, co by se dalo nazvat ústavním pučem, ale také slabostí demokracie. Nastupuje komunistický režim a jednou z jeho obětí je další katolický kněz. Kněz, který je k smrti umučen v komunistickém vězení. Po stalinském terorismu nastupuje období, které Ilja Erenburg kdysi označil jako období tání.A přichází Pražské jaro, rok 1968, a po něm přichází zima z Kremlu, přichází okupace. Na Rudém náměstí v Moskvě se našlo několik málo statečných lidí, kteří proti této okupaci dokázali vystoupit. Se sovětskou disidentkou, která vedla tuto bohužel jenom sedmičlennou protestní demonstraci, jsem se zhruba před rokem setkal na Pražském hradě. Tehdy jsme si podali ruku na to, že za dvacet let bude demokratické Rusko součástí rozšiřující se Evropské unie. Je mi nesmírně líto, že krátce poté zemřela a že ji nemohu toto vyznamenání předat osobně, ale jsem rád, že toto vyznamenání převezme její syn, jehož v době této demonstrace držela na ruce jako malé dítě.Jsme stále ještě v roce 1968 a tehdejší československý parlament hlasuje o tom, zda má schválit okupaci. Podobně jako na Rudém náměstí bylo sedm statečných, v českém parlamentu bylo těch statečných ještě o něco málo méně. A proto je mezi vyznamenanými poslankyně, která spolu s ostatními měla odvahu zdvihnout ruku proti. Mimochodem ještě před tím zde byl statečný člověk, který odmítnul podepsat Moskevské protokoly, František Kriegel. A protože moje mínění je jiné než mínění zastupitelstva v Praze 2, které odmítlo udělit Františku Krieglovi čestné občanství, bude mi ctí, jestliže tohoto statečného člověka příští rok, bohužel opět in memoriam, vyznamenám.Přesouváme se do období normalizace, období šedi a nudy. A teprve v roce 1977 se objevuje paprsek naděje. Tentokrát už to není jenom pět nebo sedm statečných. Tentokrát je to dvanáct set statečných - první signatáři Charty 77. Je mi ctí, že jednoho z nich dnes mohu vyznamenat.A abych uzavřel onu sekvenci oné politické statečnosti, dovolte mi, abych výše jmenovaným připomněl jedno jméno českého písničkáře, kterého jsem si vážil a kterého jsem měl rád. Písničkáře, který nepropadnul obecné euforii po listopadové revoluci a velice dobře si uvědomil její nedostatky a její rizika. Byl vyznamenán už jednou, ale vyznamenáním poměrně nízkého stupně. A právě proto mu dnes uděluji řád Tomáše Garrigua Masaryka.Přecházím k tématu, o němž bych raději nemluvil a o němž mluvím s nesmírným smutkem. K tématu pěti statečných, kteří padli ve válce s mezinárodním terorismem, kteří zemřeli v Afghánistánu. A jednomu, jehož se díky bohu podařilo zachránit. Špína této země označuje tyto padlé vojáky jako žoldáky. Žoldák je ten, kdo bojuje za peníze v cizí armádě. Žoldák není ten, kdo bojuje v armádě své vlasti. Je to hrdina, který chrání naši zemi před mezinárodním terorismem. A je mi smutno, když i tyto lidi s úctou a s přátelstvím k pozůstalým zahrnuji do seznamu vyznamenaných.Dovolte mi, abych závěrem, když se kolem sebe rozhlédnu, přešel i k vyznamenaným, které nespojuje onen společný jmenovatel, i když bych mezi nimi mohl rovněž nalézt příklady neokázalé statečnosti a neokázalého hrdinství. Takovým příkladem je například dárce krve, který daroval svoji krev při více než pěti stech odběrech. I toto je hrdinství. Nikoli mediálně zajímavé hrdinství, ale hrdinství všedního dne.A nyní mi dovolte, abych tak, jak zde sedí jednotliví vyznamenaní, řekl několik málo slov o každém z nich. Robert Fico se zasloužil o skvělé česko-slovenské přátelské vztahy. Dokázal vybudovat silnou levicovou stranu sjednocením všech levicových proudů ve Slovenské republice a stejně tak, jako Winston Churchill byl vynikající pravicový politik, je Robert Fico, můj přítel, vynikající politik levicový. Někdy není ani tak důležité, kdo je levicový a pravicový, ale kdo je a není vynikající.Lieber Franz, ich bin so gern, du bist mit uns. Spolkový kancléř Franz Vranitzky byl kancléřem od roku 1987. V době, kdy čeští emigranti prchali do Rakouska a Rakousko jim poskytovalo vlídnou náruč. A někdy dokonce není dobré použít termín emigranti. Byli to lidé, kteří se chtěli vrátit, jako Pavel Kohout, Pavel Landovský a další. Ale tehdejší československý režim jim v tom zabránil. A právě proto, že tehdejší rakouská vláda poskytla těmto a dalším lidem azyl, bych našim rakouským přátelům chtěl ze srdce poděkovat. Mezi nimi je i další muž, který dnes obdrží vyznamenání a který je zakladatelem společnosti česko-rakouského přátelství. Přátelství, které nebylo formální, ale které poskytovalo reálnou pomoc našim exulantům.Mezi vyznamenanými je mnoho dalších známých tváří a dovolte, abych pro úsporu Vašeho času a také proto, aby vynikající česká veřejně-právní televize neměla další poruchu ve svém vysílání, zmínil jenom některé z nich. Minulý rok jsem vyznamenal Jana Světlíka jako úspěšného podnikatele. Dnes je mi ctí vyznamenat dva představitele nejúspěšnějšího podniku v České republice Škody auto Mladá Boleslav, jednoho z nich in memoriam, protože zahynul při dopravní nehodě, a druhého z nich plného energie.Je mi ctí vyznamenat cestovatele a spisovatele, který se dožil v plné vitalitě úctyhodných devadesáti pěti let. Je mi ctí vyznamenat ortopeda a chirurga, který ve Vídni utrpěl dopravní nehodu, při níž dosáhl rekordního počtu padesáti zlomenin, a přesto se dokázal vzpamatovat, vrátit k životu a zachraňovat život a zdraví desítkám a stovkám dalších lidí. Je mi ctí vyznamenat zakladatelku Fondu ohrožených dětí a organizátorku zařízení, které se jmenuje Klokánek. Protože společnost, která se nestará o své děti, není dobrá společnost.Jsem rád, že mohu vyznamenat dvě hvězdy pěveckého nebe. Královnu českého šansonu a mnohanásobnou zlatou slavici, protože obě dvě rozdávaly po mnohá léta radost milionům a milionům lidí. A tak bych mohl pokračovat dál a dál, mohl bych mluvit o paní profesorce Olivové, ale to už je další a další část našeho příběhu, kterou za mne převezme můj kancléř.Proto mi dovolte, abych zcela závěrem jmenoval poslední vyznamenanou. Skromnou zvonařku paní Dytrychovou, jejíž zvony zaznívají v celém světě a víte, zvony mají zvláštní osud. V době války jsou to právě zvony, které jsou rekvírovány a přetaveny na zbraně. A jen málo z nich se vrací na svá původní místa a musíme odlít zvony nové.Chtěl bych závěrem svého projevu vyjádřit pouze jedno jediné přání. Přál bych si, aby nad českou krajinou zněly pouze zvony pokoje, zvony míru, a aby tato krajina byla ušetřena hrůz, které dnes tak trápí jiné země. Děkuji Vám za Vaši pozornost.Miloš Zeman, prezident České republiky, Vladislavský sál Pražského hradu, 28. října 2014
2014-01-20;http://www.zemanmilos.cz/cz/clanky/projev-prezidenta-republiky-behem-tiskove-konference-na-uradu-vlady-cr-393365.htm;Projev prezidenta republiky během tiskové konference na Úřadu vlády ČR;Dobrý den, dámy a pánové,nečekejte ode mě žádné dramatické prohlášení. Na rozdíl od situace předminulé vlády, kdy jsme s Petrem Nečasem před vámi stáli na tiskové konferenci, a Petr Nečas říká: „Minimální mzda projde pouze přes moji politickou mrtvolu.“ Tedy přesněji řečeno zvýšení minimální mzdy asi o pět set korun.To je mimochodem téma, kterým jsme se zabývali i dnes. Já jsem vyjádřil svoje stanovisko, že zvýšení minimální mzdy podporuji, že jeden z argumentů pro toto zvýšení vidím i v tom, že v celé řadě profesí je část mzdy vyplácená na černo, což je samozřejmě z krátkodobého hlediska pozitivní, z dlouhodobého hlediska to znamená jednak daňový únik, ale také velmi nízký důchod, až jednou ten člověk nastoupí do penze. Takže je potřeba si uvědomit, že v řadě případů nedojde k reálnému zvýšení mzdových nákladů, ale pouze k redistribuci mezi tou částí, která je vyplácená na černo, a tou, která je vyplácená oficiálně.To je první ze dvou poznámek. Ta druhá. Jsem velmi rád, že jsme dospěli i ke shodě, že nemůžeme na jedné straně tvrdit, že zvyšujeme minimální mzdu proto, abychom zvýšili rozdíl mezi ní a sociálními dávkami, a na druhé straně ty nůžky zase zavírat řekněme přehnanými opatřeními v oblasti sociálních dávek, které jsou zase odvozovány především jako násobky životního minima. Takže já bych se připojil ke sloganu, který myslím byl i volebním heslem sociální demokracie a který plně sdílím, to znamená, potřebujeme lidem dávat práci a nikoli sociální dávky. A vzhledem k tomu, že se zvyšuje počet volných pracovních míst, tak sice pomalu, ale přece jenom je možné začít tento slogan v praxi uplatňovat.Z jednání jsem měl velice dobrý dojem. Vyjádřil jsem názor, který jsem včera řekl i v televizi, že hlavní přínos této vlády vidím v tom, že vytvořila atmosféru důvěry. A důvěra ve společnosti je stejně tak důležitý psychologický faktor, jako je důležitý faktor ekonomický pro hospodářský růst, to znamená, lidé už jsou více ochotni investovat, spořit, případně i utrácet, ale já bych byl daleko radši, kdyby investovali.A snad poslední poznámka. Jsem rád, že v programu vlády je kladen velký důraz na investice. Vrátil jsem se nedávno z Milána, kde byla konference EU s asijskými zeměmi, a tam prakticky každý zdůrazňoval význam Public Private Partnership projektů. Myslím si, že v tom důrazu na investice ať už veřejné, třeba v oblasti dopravní infrastruktury, anebo soukromé v oblasti zejména zahraničních investic, bychom měli tento projekt nebo tuto formu podpořit, protože se v zahraničí ukázala jako efektivní.Miloš Zeman, prezident České republiky, Úřad vlády ČR, Praha, 20. října 2014
2014-01-09;http://www.zemanmilos.cz/cz/clanky/projev-prezidenta-republiky-behem-navstevy-lipska-184320.htm;Projev prezidenta republiky během návštěvy Lipska;Vážený pane prezidente Gaucku, vážení kolegové prezidenti, dámy a pánové,dovolte mi, abych začal svoje vystoupení tímto nenápadným zvukem, který snad mikrofon zesílí. Je to zvuk zvonících klíčů a podobně jako lidská revoluce byla revolucí svící, revoluce světla a revoluce naděje, tak pražská revoluce byla revolucí klíčů, které otevíraly cestu do budoucnosti. Mohu Vás ujistit, že když v Praze bylo na demonstraci sedm set padesát tisíc lidí a každý z nich zvonil klíči, tak tento slabý ojedinělý hlásek mých klíčů, byl zesílen do takové mohutnosti, že komunistický režim padl.Meine deutschen Freunde,sie sind ein Volk und sie sind die vereinigte Nation, aber vor allem wir alle, gott sei dank, sind die Mitglieder der freien Europischen Union. Nicht nur Mitglieder der Gesellschaft, aber auch Mitglieder der Gemeinschaft der freien Freunden. Ich wünsche Ihnen alles Gute und viel Glück.
2014-01-07;http://www.zemanmilos.cz/cz/clanky/projev-prezidenta-republiky-u-prilezitosti-oslavy-70-narozenin-19391.htm;Projev prezidenta republiky u příležitosti oslavy 70. narozenin;"Milí přátelé, vážení kolegové,jak vidíte, zůstal jsem pokorně stát pod tímto podiem, i když bych Vám rád všem viděl do očí. To se sice lépe vidí z výšky, ale když je zase člověk nahoře, tak zpychne a zhloupne, takže já skromně zůstávám pod tímto podiem.  Zatajuji Vám, jako svým přátelům, že jeden z důvodů spočívá v tom, že kdybych náhodou vylezl na to podium - vlastně to můžu zkusit. Tak jsem zpychnul, zhloupnul jsem, ale naštěstí na to podium i s hůlkou vylezu.Kancléř už řekl, že měl, abych se nechlubil cizím peřím, vynikající nápad. Když pozveme na oslavu sedmdesátin, tak vždycky na někoho můžeme zapomenout, když pozveme jenom ty, kteří projeví zájem přijít sami, tak nezapomeneme na nikoho a já Vám chci úvodem poděkovat za to, že jste přišli.To, že Vás pokládám za svoje přátele, není formalita, není zdvořilost, není kurtoazie, prakticky se všemi z Vás se známe dlouhá a dlouhá léta. Dokonce tady vidím Zdeňka Šimana, který mi dělal ostrahu v době, když jsem byl premiérem a pak, i když ho k tomu nikdo nenutil, ke mně jezdil na návštěvy na chalupu na Vysočině. Právě Vaší zásluhou, Vaší organizační prací se podařilo v prezidentské kampani dosáhnout výsledku, který jsme si všichni přáli, tak mám povinnost právě před Vámi skládat účty. A samozřejmě je mnoho způsobu, jak ty účty skládat, ale já zvolím pouze jeden jediný. Jezdím pravidelně na návštěvy krajů. Setkávám se i tam s mnohými z Vás a postupně zjišťuji, jak taje jakási atmosféra, která byla zpočátku z poloviny nepřátelská, protože dobře víte, že prezidentské volby dopadly padesát čtyři ku čtyřiceti šesti. A najednou zjišťuji a mám z toho radost, že postupně mizí počty lidí s transparenty, nechci říci, co ty transparenty obsahovaly, protože bych zmiňoval jméno člověka, kterého bych nechtěl jako svého bývalého protikandidáta urazit. Z počátku jich bylo deset, pak pět, pak tři, dva, jedna, go. Už asi tři čtvrtě roku se neobjevil ani jeden. A přitom já mám rád, když vystoupí nějaký člověk, dám mu dokonce přednostní právo, aby to byl právě on, kdo může vyslovit nesouhlasný názor, ale v poslední době se neobjevuje a co je snad ještě nejdůležitější v této době, kdy lidé nemají příliš rádi politiky, jsem hrozně rád a jsem na to pyšný, že na náměstích českých, moravských a slezských měst se vždycky sejde hodně lidí, aby mě vyslechli. A nejsou to vždycky jenom líbivá slova, která jim říkám. Jsou to někdy i nepříjemné pravdy. Já Vám uvedu alespoň jedno heslo Tomáše Bati „Neříkej, že to nejde, řekni, že to neumíš."" A tohle je nepříjemná pravda, kterou málo kdo rád slyší. Nemám příliš důvěru v průzkumech veřejného mínění, a jestli jsem se náhodou ocitl momentálně na špici popularity českých politiků, chtěl bych Vám připomenout, že podobnou roli kdysi hrál Pavel Bém nebo Stanislav Gross, takže nemám pocit, že zrovna toto by bylo kritérium. Ale kritériem je, že Vám naslouchají lidé a že Vy nasloucháte jim. Že to není povýšený monolog papaláše, který pronese z podia několik frází, že to nejsou servilní předem připravené projevy místních funkcionářů, ale že je to přátelský a věcný dialog a jediné, co Vám mohu slíbit je, že přesně v tom chci pokračovat i další léta, pokud mě to zdraví dopřeje a osud politika je koneckonců méně v nohách a více v hlavě a tam mě neuropatie dosud nezachvátila. Váš potlesk považuji za výzvu, abych skončil, nikoli za výzvu, abych pokračoval, takže chtěl bych ještě jednou poděkovat všem, kdo mě podrželi, a já vím, že dluhy se mají splácet. Můj přítel Pavel Dostál to jednou ilustroval opravdu divadelním přirovnáním „Každý z nás má vracet výtah."" Já bych i teď chtěl všem těm, kdo poctivě podnikají, kdo kandidují na politické funkce, kdo ve svém životě něco dokázali, jako prezident České republiky, chtěl pomoci ve vrácení toho výtahu, protože si uvědomuji, že člověk k životu nepotřebuje jenom zdraví, jak jste mi mnozí přáli. Člověk také potřebuje přátele.Děkuji, že jste přišli a děkuji Vám, že jste mými přáteli.         Miloš Zeman, prezident České republiky, Míčovna Pražského hradu, 7. října 2014"
2014-01-29;http://www.zemanmilos.cz/cz/clanky/projev-prezidenta-republiky-na-56-mezinarodnim-strojirenskem-veletrhu-v-brne-526449.htm;Projev prezidenta republiky na 56. mezinárodním strojírenském veletrhu v Brně;Jsem rád, že jsem po letech na Brněnském veletrhu a děkuji Hospodářské komoře za toto pozvání a za milé pracovní setkání, které, doufám, bylo pro všechny strany užitečné.Na tomto setkání jsme společně definovali tři hlavní problémy českého průmyslu. Tím prvním problémem je nedostatečná podpora ve vědecko-výzkumné základně, která je částečně způsobena tím, že existuje výrazný nepoměr mezi základním a aplikovaným výzkumem v neprospěch aplikovaného výzkumu a současně, že existuje velmi malé propojení mezi základním a aplikovaným výzkumem. Mimochodem minulou neděli jsem v Ostravě otevíral biomedicínské centrum, které se pokouší v dané oblasti tuto mezeru překlenout a, doufejme, že je to první vlaštovka na tomto poli.Tím druhým problémem je nedostatečná kvalifikační základna, konkrétně nedostatečná podpora technického školství. Na všech úrovních počínaje od učňovského školství a konče vysokým školstvím. Dostal jsem do ruky statistiku, která říká, že soukromé školy z devadesáti procent učí humanitní obory a pouze z deseti procent obory přírodovědné a technické. Protože vždy uvádím zdroje svých informací, tak autorem této statistiky je pan Frolík, který byl nedávno vyznamenán jako jeden z nejúspěšnějších podnikatelů roku.A konečně třetí překážkou nebo třetím problémem naší reindustrializace je nedostatečná výkonnost ekonomické diplomacie, která mnohdy ulpívá spíše na slovech a dělá poměrně málo činů. Jinými slovy je zapotřebí posílit roli našich obchodních zastupitelství na ambasádách a je také potřeba posílit míru ekonomické vzdělanosti našich velvyslanců.Jsem rád, že v těchto třech punktech jsme se shodli. Dívám se za sebe a vidím tady Vladimíra Dlouhého, takže doufám, že mohu citovat i čtvrtý punkt, kde jsme se rovněž shodli, a to jest považování ekonomických sankcí za naprosto neúčinných a odporujících samotnému principu ekonomické diplomacie. To je vše.Děkuji Vám za Vaši pozornost.Miloš Zeman, prezident České republiky, Brno, 29. září 2014
2014-01-26;http://www.zemanmilos.cz/cz/clanky/projev-prezidenta-republiky-na-konferenci-dialog-civilizaci-na-reckem-ostrove-rhodos-387104.htm;Projev prezidenta republiky na konferenci Dialog civilizací na řeckém ostrově Rhodos;"Vážení kolegové, navštěvuji Rhodos dnes již po osmé. Dříve jako důchodce, dnes jako prezident. Člověk by ale neměl spojovat své názory se svojí funkcí. Chtěl bych dnes mluvit na téma překážek pro dialog civilizací. Tento dialog vnímáme jako samozřejmost, ve skutečnosti však až tak samozřejmý není.  Chtěl bych dnes zmínit dvě překážky, které zásadně brzdí opravdový dialog civilizací. Za prvé, to jsou sankce jakéhokoliv typu. Chci Vám vyprávět jeden příběh, který se odehrál před 13 lety, když jsem ve funkci předsedy vlády ČR navštívil Miami, kde jsem se setkal s emigranty z Kuby a řekl jim: Přátelé, už 40 let uplatňujete či podporujete sankce proti Kubě a stejných 40 let je Fidel Castro prezidentem Kuby. To znamená, že Vaše strategie jednoduše nefunguje.Možná, že je to právě naopak a sankce podporují režim, se kterým buď souhlasíme, či nikoliv. Ale sankce fungují jako vytvoření mýtu o obsazené hradbě, ve které všichni uvnitř jsou přátelé a všichni venku jsou nepřátelé. Sankce brzdí výměnu, výměnu studentů. A je nutno říci, že právě mladá generace, která má jiný způsob života, chce, aby byla výměna podnikatelů, cestování anebo výměna kapitálu, protože existence zahraničních investic v různých zemích je mnohem lepší než výměna zboží. Jelikož výměna zboží je jako jíst jablka a vyměňovat kapitál jako sázet jabloně, v čemž je veliký rozdíl. To znamená, že ti, kteří podporují sankce, jsou využíváni jako prostředek politické války a vystupují proti zavedenému dialogu civilizací. A namísto dialogu nastane ticho, nic víc. Chtěl bych se dotknout tématu, které je dle mého názoru mnohem důležitější než to, čemu se teď říká ""návrat ke studené válce"". Jeden můj známý řekl, že ukrajinský konflikt a občanská válka je něco jako chřipka. Ale je to nemoc, o které skoro nikdo nemluví. Zavíráme oči a myslíme si, že je to pouze starost novinářů, že je to pouhá propaganda. A toto nebezpečí představuje Islámský stát. Možná, že většina z Vás viděla mapu islámského chalífátu do roku 2020.  Na této mapě je vidět, že chalífát zaujímá polovinu Evropy, celou střední Asii, nemluvě o blízkém východě. Můžete se ptát: je toto bláznovo dílo?  Jestli jste četli Mein Kampf Adolfa Hitlera, tak byste to také mohli označit jako bláznovo dílo. A jemu se to přitom málem povedlo. Z toho vyplývá, že se jedná o skutečnou hrozbu.Musíme společně bojovat proti mezinárodnímu terorizmu. Teroristé zabíjejí nevinné občany, děti i ženy. Nikdo nezapomíná na Beslan, Volgograd, moskevské divadlo, New York, Madrid, Londýn a jiná místa, kde se odehrály teroristické útoky. Zapomínáme na to, že existuje skutečný nepřítel, že kolem nás nejsou samí přátelé a neexistuje pouze dialog civilizací a víc než to, že neexistuje pouhá civilizace. Jako ve fyzice, kde nejsou jenom elementární částice, ale i antičástice, stejně tak existuje civilizace a anticivilizace.  Jsme připraveni smířit se s touto anticivilizací, stejně jak tomu bylo ve třicátých letech minulého století? Tenkrát se jednalo o fašismus a souhlasím s tím, že dnes se vrací, má pouze jinou formu. Mluvíme často o lidských právech. Ale polovina obyvatel země jsou ženy, které jsou v mnoha zemích naprosto vyčleněné ze společenského života. To není porušování lidských práv? Jestli vidíte náboženství, které šíří nenávist, nekřesťanské náboženství, náboženství hlásající, že nepřátelé se musejí zabíjet nebo zotročovat, že všichni nevěřící se mají zabíjet, tak se jedná o civilizaci, nebo anticivilizaci?A dnes, po ukončení studené války je všude liberalizace, všude jsou svobodné volby a tržní ekonomika. To je vše. Na příkladu arabského jara jsme mohli jasně vidět následky této utopie. Namísto sekulárního diktátora máme ve vládě fanatická seskupení, jako Talibán nebo Al-Kajdu. Žádná svoboda tu není. Žádná tržní ekonomika neexistuje, protože trh není funkční. V televizi pozorujeme popravy novinářů, které já, jako každý jiný politik mimochodem, nenávidím, a to především politické komentátory. Ale takový přístup je naprosto nevhodný.No a co vlastně děláme? Tiše protestujeme. Druhá velmi kritizovaná kniha je od Samuela Huntingtona - Střet civilizací. Časopis Foreign Affairs použil výraz ""krvavé hranice islámu"". Teď existuje Islámský stát, který má území větší než Francie a je čím dál větší.Na závěr bych rád řekl, že je nutno zrušit sankce, které jsou zbytečné a kontraproduktivní. Mají opačný efekt, než očekávali jejich autoři. Mezi civilizovanými státy je zapotřebí rozvíjet dialog, založený na principu výměny výrobků, kapitálu a samozřejmě informací, bez žádné cenzury. Musíme bojovat s mezinárodním terorismem, jehož centrem jsou tzv. failed countries. Před deseti lety se za takový stát považovalo pouze Somálsko. Neočekávali jsme, že v 21. století se znovu objeví piráti. Po Somálsku se počet failed countries začal zvyšovat. Dnes to jsou Libye, Sýrie, Irák, Afghánistán, Nigérie a střední Afrika. Možná, že v budoucnu i Ukrajina. V těchto zemích, kde není reálná vláda, vzniká rakovinový nádor, následné metastáze a organizované skupiny, které připravují nové teroristické útoky na nové Beslany, Volgogrady a New Yorky. A pouze velice naivní člověk může předpokládat, že se vyhneme dalším útokům, možná i s využitím atomových zbraní.Bohužel život a naše planeta není ráj, ve kterém se všichni procházíme a mluvíme s přáteli o tom, že potřebujeme dialog. Jestliže pro někoho představuje dialog kalašnikov a tank, tak se o dialog jedná, je však pouze jednostranný. Na závěr bych chtěl citovat významného německého spisovatele Johana Wolfganga Goetheho, který říkával: Člověk získá svobodný život jen tehdy, když bude každý den za svobodu bojovat.Miloš Zeman, prezident České republiky, Řecká republika - ostrov Rhodos, 26. září 2014"
2014-01-24;http://www.zemanmilos.cz/cz/clanky/projev-prezidenta-republiky-na-setkani-starostu-98325.htm;Projev prezidenta republiky na setkání starostů;Vážený pane hejtmane a vážení kolegové,nebudu vyjmenovávat funkce starostů a místostarostů, nebudu Vás dělit ani podle pohlaví, protože všichni jsme kolegové a všichni jsme tak říkajíc spřízněni volbou. Dostali jsme se až do čela státu nebo do čela obcí na základě rozhodnutí občanů a je dobře, že se tato volba periodicky opakuje. Jak víte, vypsal jsem komunální volby na dny 10. a 11. října a rozdělil bych Vás do tří kategorií. Ta první kategorie je kategorie lidí, kteří hodlají, budou-li ovšem zvoleni, ve své funkci pokračovat. Nedávno jsem uděloval cenu nejúspěšnějšímu starostovi Moravskoslezského kraje, který je ve své funkci třicet osm, opakuji, třicet osm let a samozřejmě hodlá pokračovat.Pak je druhá skupina a to jsou lidé, kteří se z nějakých důvodů sami rozhodli, že už je politika nebaví a že to přenechají mladším. Vzhledem k tomu, že budu za několik dnů slavit sedmdesáté narozeniny, tak bych této druhé kategorii chtěl toto rozhodnutí vymluvit, protože sedmdesát let je věk, kdy končí puberta a začíná dospělost. A pokud tito starostové zanechali za sebou dílo, mají se na co za sebou ohlédnout, říci: „Toto po mně zůstane“, tak by bylo dobré, aby ve své funkci pracovali dál, i když teď možná mají rezignační úmysly.A pak je tady třetí kategorie, která už není tak přímo spjatá s komunálními volbami. Víte, že dlouhodobě zastávám názor, že náš Parlament, ať už jedna nebo druhá komora, by měly být co nejvíce prosyceny zkušeností těch, kdo někdy něco úspěšně řídili. A pokud se v Parlamentu vyskytnou lidé, kteří obrazně řečeno slezou z lokomotivy a pak už z toho Parlamentu nevylezou a nemají žádné zkušenosti z řízení velkého celku, ať už je to podnik, ať je to město, ať je to obec, tak velmi často nadělají více škody než užitku. A jediný způsob, jak je z toho Parlamentu vytlačit, je právě dosadit tam úspěšné komunální a regionální politiky. A této třetí kategorii bych chtěl popřát mnoho úspěchů v jejich kandidatuře v blížících se krajských a poněkud vzdálenějších parlamentních volbách.Vím, že obce většinou hospodaří s vyrovnaným nebo dokonce přebytkovým rozpočtem a z tohoto hlediska jsou úspěšnější než stát, který má dle návrhu tohoto rozpočtu deficit sto miliard korun. Proto bych si přál, aby pokračovalo přerozdělení, ale tentokrát přerozdělení ve prospěch všech obcí, protože tam je rozpočet pod daleko větší kontrolou občanů a starostové jsou mnohdy podstatně schopnější než centrální politici.Konečně poslední poznámka. V komunálních volbách je možné tzv. panašování. Je tedy i možné, aby si občané vybrali osobnosti z více kandidátek a nikoli pouze z kandidátky jedné strany. A já se domnívám, že právě tento systém, který bych rád viděl i na úrovni krajských a celostátních voleb, vede k tomu, že místní zastupitelstva mají trvale daleko nejvyšší důvěru občanů. Na druhém místě, pane hejtmane, jsou zastupitelstva krajská, ale i tam to ujde. Takže tady vidíte, že kdyby se do Parlamentu volilo stejným způsobem, jako se volí v komunálních volbách, aby se rozšířil prostor pro svobodu občana, tak by se možná zvýšila volební účast, protože byste nebyli vázáni tím, že spolu s cibulí si musíte koupit mrkev a že volíte jednu jedinou kandidátku, kde sice můžete aplikovat preferenční hlasy, ale kde unikají osobnosti z jiných kandidátek, pokud tam ovšem jsou.Závěrem bych Vám chtěl popřát, pokud se rozhodnete pokračovat, úspěch ve vaší budoucí práci a poděkovat všem z Vás, kteří to nelehké období přežili ve zdraví se ctí a za nimiž něco konkrétního opravdu zůstane.Děkuji Vám za Vaši pozornost.Miloš Zeman, prezident České republiky, Luhačovice, 24. září 2014 
2014-01-24;http://www.zemanmilos.cz/cz/clanky/projev-prezidenta-republiky-behem-setkani-s-obcany-otrokovic-780657.htm;Projev prezidenta republiky během setkání s občany Otrokovic;Vážený pane hejtmane, vážený pane starosto, dámy a pánové,se Stanislavem Mišákem jsem se seznámil v době, kdy byl starostou Otrokovic a byla doba - rok 1997 - kterou už tady připomněl pan starosta, která byla jakýmsi zátěžovým testem komunálních politiků ve všech vyplavených obcích. Někteří uspěli, někteří bohužel uspěli méně. Ale jsem rád, že mohu říci, že tehdejší Stanislav Mišák, tehdejší starosta Otrokovic, uspěl. Pomáhal postiženým a právě v té době si získal můj obdiv a moji důvěru. Stando, s nepatrným sedmnáctiletým zpožděním ti chci ještě jednou poděkovat.Smyslem našeho setkání je vždy spíše diskuse s občany než nějaké dlouhé kázání starého politika. Tak mi dovolte jenom připomenout, že byla doba, kdy se Otrokovice jmenovaly Baťov. A že duch tohoto velkého podnikatele tady i v celém Zlínském kraji, zaplať pán bůh, přežívá. A já bych si především přál, aby zde vznikaly nové podniky, a to i podniky v domácím vlastnictví, podniky rodinné, z nichž několik jsem teď navštívil, aby přijímaly nové pracovníky, aby klesala nezaměstnanost a aby rostla životní úroveň, protože Zlínský kraj je sice mírně pod celostátní úrovní nezaměstnanosti, ale bohužel je na předposledním místě po Karlovarském kraji z hlediska průměrné mzdy.Takže Vám chci přát růst mezd a nám starým růst důchodů. Chci blahopřát městu Otrokovice, které na rozdíl od státu, jenž má v rozpočtu stomiliardový deficit, hospodaří s vyrovnaným rozpočtem a dokonce si občas něco ukládá na horší časy. Krátce řečeno, chci Vám popřát pohodu, štěstí a v neposlední řadě zdraví, abyste nemuseli tak jako já chodit s hůlkou.Děkuji Vám za Vaši pozornost.Miloš Zeman, prezident České republiky, Otrokovice, 24. září 2014
2014-01-23;http://www.zemanmilos.cz/cz/clanky/projev-prezidenta-republiky-behem-setkani-s-obcany-valasskeho-mezirici-200399.htm;Projev prezidenta republiky během setkání s občany Valašského Meziříčí;Vážený pane hejtmane, vážený pane starosto, milí občané,jsem rád, že jsem na Valašsku. A jsem rád z několika důvodů, protože tady lidé podrážejí daleko méně než jinde a když se jim něco nelíbí, tak to řeknou do očí a nepomlouvají za zády. Skoro bych si přál, aby celá Česká republika byla Valašskem, ale to se hned tak nepodaří.Nicméně protože jsem právě ve Valašském Meziříčí, chtěl bych úvodem poděkovat panu starostovi a jeho zastupitelstvu za rozumné hospodaření s městskými prostředky, protože Váš rozpočet na rozdíl od rozpočtu státu končí přebytkem a Vy jste si za poslední léta našetřili sto pět milionů korun, které teď můžete rozumně použít na užitečné účely. Zatímco, jak víte, státní rozpočet České republiky má končit deficitem sto miliard korun a to je jeden z důvodů, proč si přeji, aby se celá republika stala Valašskem.Za druhé, máme tady všichni společný problém, někteří větší a někteří menší, s nezaměstnaností. Ale díky bohu dochází k tomu, a teď jsem měl pracovní oběd s nejvýznamnějšími podnikateli, že se začínají nabírat nové pracovní síly, že právě do Valašského Meziříčí má příští rok přijít významná zahraniční investice, která bude znamenat zvýšení zaměstnanosti v této oblasti.A právě proto, že smyslem našeho setkání nejsou dlouhé politické projevy, ale diskuse prezidenta republiky s občany, kterým neříkám obyčejní lidé, protože každý z nás je svým způsobem neobyčejný, ale kterým říkám normální lidé, tak bych otevřel prostor pro Vaše otázky a názory a závěrem bych Vás jenom poprosil o jednu věc. Přestaňme my všichni, jak tady jsme, včetně mě, mít blbou náladu. Protože když člověk říká, že to nejde, tak se to nikdy nepodaří. A Tomáš Baťa, jehož duch v tomto Zlínském kraji stále díky bohu přežívá, měl jedno krásné heslo: „Neříkej, že to nejde, říkej, že to neumíš.“ Udělejme tedy všechno proto, aby to šlo, a místo blbé nálady se usmívejme, protože s úsměvem jde všechno lépe.Děkuji Vám za Vaši pozornost.Miloš Zeman, prezident České republiky, Valašské Meziříčí, 23. září 2014
2014-01-22;http://www.zemanmilos.cz/cz/clanky/projev-prezidenta-republiky-pri-setkani-se-studenty-univerzity-tomase-bati-ve-zline-650764.htm;Projev prezidenta republiky při setkání se studenty Univerzity Tomáše Bati ve Zlíně;"Vážený pane hejtmane, vážený pane prorektore, dámy a pánové,Téma jste vybrali Vy - Globalizace a regionalizace. Nejsem si jist, do jaké míry tento výběr tématu byl kolektivní a dílem individuálním, nicméně musím říci něco, co jsem ještě na žádném svém vystoupení na univerzitní půdě neřekl, a sice že k tomuto tématu vystupuji s jistou pokorou, neboť mi není vlastní.To znamená, že mám samozřejmě velmi rád a velmi stručně řeknu svůj názor, ale nebudu ho vydávat za zjevnou pravdu, i když někteří politici mají pocit, že ať se jim předestře jakékoli téma, tak oni jsou těmi pravými soudci, kteří rozhodují mezi různými školami a názory, ale budu ho vydávat pouze za jednu subjektivní hypotézu, o které snad stojí za to diskutovat, ale kterou bychom zcela určitě neměli brát jako jakési novodobé Písmo svaté.Především si myslím, že tvrzení, že globalizace je nový jev, není pravdivé. Globalizace není stav. Globalizace je proces a můžeme spolu diskutovat, kdy tento proces začal. Někdo řekne, že začal roku 1492 objevením Nového světa, ale někdo začátek globalizace posune do starověku, kdy Alexandr Makedonský dorazil až k Indu a kdy došlo k prolínání kultur včetně toho, že to nakonec byl právě Alexandr Makedonský, který podlehl té kultuře, kterou původně hodlal dobýt. Někdo řekne, že globalizace vzniká až existencí nadnárodních společností, ale i v takovém případě platí, že nadnárodními společnostmi svého druhu byli italští nebo augsburští bankéři, kteří měli také pobočky po celém tehdy známém světě. To co je nové, je podle mého názoru pouze dramatické urychlení tohoto procesu. A například i zvýšená frekvence výskytu a vlivu těchto nadnárodních společností.Když jsem si připravoval podklady na návštěvu Zlínského kraje, tak například společnost Barum v Otrokovicích je z třiceti procent vlastněna Němci ze sedmdesáti procent Francouzi. Je to nepochybně nadnárodní společnost. A vedle toho vidíme, a tím se dostávám k druhému protipólu tedy k regionalizaci, vznik něčeho, proti čemu ostře protestují zastánci teorie národních států. Zatím co de Gaulle mluvil o Evropě vlastí a to nebylo nic jiného než Evropa národních států, pak již desítky let prakticky už v souvislosti se vznikem Evropského společenství uhlí a oceli se mluví i o Evropě regionů a někdy se těmto regionům a regionalizaci dávají politické konotace, vyslovuje se podezření o tom, že regiony mají rozbít národní státy a já bych Vám chtěl nabídnout trochu jinou definici regionu a regionalizace.Region, jako ostrov pozitivní deviace, který je schopen absorbovat a kumulovat přebytečný zahraniční kapitál, jenž je investován bez ohledu na hranice národních států právě v té oblasti, která má nejnovější předpoklady pro absorpci tohoto kapitálu, tedy absorpci zahraničních investic. Takovým regionem může být v rozdělené Belgii, daleko spíše Holandsko, opravuji Valonsko než Vlámsko. Stejně tak v rozděleném Španělsku to může být ten region, který přináší komparativní výhody pro zahraniční investice ať už v podobě kvalifikované pracovní síly anebo v podobě komparativizují výhody či nevýhody tj. levné pracovní síly. Rád bych zde citoval Tonyho Blaira: „Nepotřebujeme levnou pracovní sílu, potřebujeme kvalifikovanou a dobře placenou pracovní sílu.""  A k těmto komparativním výhodám samozřejmě přistupuje i rozumná infrastruktura a v neposlední řadě rozumný vzdělávací systém. Chtěl bych dodat, že podle mého názoru tyto ostrovy pozitivní deviace, vedou k určité disparitě mezi regiony. A snaha tuto disparitu zahlazovat mě připadá pošetilá. Byl jsem samozřejmě premiér vlády České republiky zastánce pomoci takovým regionům, jako je Ústecko nebo Ostravsko, ale stalo se, že když jste tam přivedli zahraničního investora za cenu velkých investičních pobídek, daňových prázdnin apod., tak jsme najednou zjistili, že ti noví zaměstnavatelé nemohou sehnat kvalifikovanou pracovní sílu. Jinými slovy nesnažme se jakýmsi hoblíkem vyrovnávat meziregionální rozdíly. Snažme se spíše vytvořit konkurenční prostředí, v našem případě prostředí mezi Moravou a Čechami mezi Zlínskem a Olomouckem. Je otázka optimální velikosti regionu. Vy, kteří tuto tématiku studujete a víte o ní více než já, víte, že bohužel politický tlak nás přinutil k vytvoření 14 regionů, zatímco původní návrh počítal s 8 a jakmile jsme se dostali do kontaktu s EU tak vznikli tzv. NUTS2, kde se museli jednotlivé regiony slučovat, aby dosáhli požadované kritické hranice své velikosti.Takže shrnuji. Globalizace není nic nového. Ti kdo jsou jí udiveni, jsou ve skutečnosti udiveni její pokračující intenzitou.  Xenofobie vzniká z pocitu vlastní malosti. Ten, kdo je přesvědčen o své dokonalosti, jako například já, se nemusejí v žádném případě obávat vnější konkurence. A ona neochota migrovat pouhých třicet až padesát kilometrů z města do města a člověk radši bere podporu v nezaměstnanosti, než aby se přestěhoval tam, kde je poptávka po práci daleko vyšší, tento člověk bude reagovat xenofobií, rasizmem a především závistí vůči úspěšným. Globalizace je výzva a pouze ti kdo se bojí odpovědnosti za vlastní osud, ji považují za hrozbu. Globalizace je příležitost. Regionalizace je pak konkurenční prostředí mezi těmi kdo umí a kdo neumí a v tomto smyslu je pro neuměteli výzva, aby se naučili umět a proto mi dovolte, abych své stručné úvodní slovo k tématu, které nemusí být zdaleka jediným tématem naší dnešní diskuze, zakončil jedním málo známým citátem Tomáše Bati: „Neříkej, že to nejde, řekni, že to neumíš.""Děkuji Vám za Vaši pozornost.          Miloš Zeman, prezident České republiky, Zlín, 22. září 2014        "
2014-01-21;http://www.zemanmilos.cz/cz/clanky/projev-prezidenta-republiky-pri-otevreni-centra-bunecne-terapie-a-diagnostiky-4medical-innovations-ostrava-583097.htm;Projev prezidenta republiky při otevření centra buněčné terapie a diagnostiky 4Medical Innovations Ostrava;Pánové, nedávno jsem pozval několik svých přátel na oslavu nedožitých sedmdesátých narozenin. Byl jsem obviněn z toho, že i pozvánka, kterou píšu, je morbidní, nejenom mé ostatní projevy, ale doufám, že moje stručné úvodní vystoupení morbidní nebude.Chtěl bych poděkovat panu Zahradníčkovi a jeho společnosti Primecell za úsilí, které vynaložil při budování tohoto, chcete-li, biomedicínského centra. Chtěl bych říci, že v poslední době se setkáváme se dvěma konfliktními zónami. Ta první je zóna mezi aplikovaným a základním výzkumem a ta druhá je zóna mezi technickým respektive technickým a přírodovědným a, chcete-li, společenskovědním výzkumem. Já jsem člověkem konfliktu. A jste-li člověkem konfliktu, musíte vždy jasně říci, na čí straně stojíte. Nemám nic proti základnímu výzkumu. Plně respektuji jeho pravidla, že třeba i jeden jediný objev ze sta pokusů bohatě zaplatí těch devadesát devět neúspěšných. Ale musí být alespoň jeden jediný objev ze sta. Musí být nějaký profesor Holý, jehož ústav jako jediný ze šedesáti ústavů Akademie věd je pak schopen samofinancování. A když není ani ten jeden objev, pak je třeba se ptát, k čemu tento výzkum je. Dovedu si představit objevování Amerik, dovedu si představit vynalézání kola a mám silné podezření, že právě toto dělá větší část našeho společenskovědního výzkumu. Jak diplomové, tak magisterské práce jsou v mnoha případech převařenými kompiláty děl předchůdců autorů těchto prací, a to je ještě ten lepší případ, ten horší případ je prostý plagiát. A Vy víte, že i politici byli občas zbaveni svých funkcí, když své rádoby vědecké práce opsali od druhých. No a právě tady jsem v oblasti, kde se protínají oba dva tyto konflikty. Já jsem si pečlivě prostudoval podklady pro návštěvu tohoto centra a první údaj, který mně padnul do oka bylo, že zde bude zaměstnáno dvě stě padesát lidí, z větší části laborantů, jak jsem se dozvěděl až tady a z menší, ale významné části výzkumníků. A kdybych se řídil oním triviálním kritériem - jsme v Moravskoslezském kraji, zaplať pán bůh za každé pracovní místo, tak bych neudělal nic jiného, než že bych panu Zahradníčkovi poděkoval za vytvoření dvě stě padesáti pracovních míst a odešel bych středem. Ale tady se rodí něco zcela nového. Nejde jenom o multiplikační efekty v navazujících oborech. Jde především o to, že se v průmyslovém srdci republiky vytváří, tak jako u lidí, nová generace. Nová generace průmyslu s vysokou přidanou hodnotou spojená s pionýry, čímž nemyslím onu bývalou mládežnickou organizaci, tedy chcete-li s průkopníky, kteří nesou veškeré riziko opravdu rizikového kapitálu. Chtěl bych panu Zahradníčkovi poděkovat i za jeho výrok, že jsme ani nedočerpali dotace, protože jsme dokázali hospodařit tak racionálně, že většina prostředků je z našich vlastních zdrojů, a chtěl bych popřát nejenom jemu, ale celému Ostravsku, aby toto byla jakási první kmenová buňka, která se začne rozmnožovat, pozor, rozmnožovat, nikoli metastázovat, nikoli vytvářet nádory, a aby léčba pacientů touto technikou či technologií byla úspěšná a abych, až se dožiji přibližně devadesáti let, jsem se mohl ve Vašem středisku podrobit omlazení organismu a vystoupit z Vaší retorty jako začínající politik. Děkuji Vám za Vaši pozornost.
2014-01-16;http://www.zemanmilos.cz/cz/clanky/projev-prezidenta-republiky-na-zahajeni-výstavy-„tvare-odvazných“-719913.htm;Projev prezidenta republiky na zahájení výstavy „Tváře odvážných“;"Vážený pane generálmajore, vážený pane řediteli, dámy a pánové,děkuji za pozvání na tuto výstavu. Nejde jenom o zvětšení fotografií, které byly původně na občanských průkazech parašutistů. Jde o něco daleko více. Jde o to, abychom si uvědomili proč tito lidé, kteří mohli relativně pohodlně žít v protektorátu, kterým maximálně, vzhledem k jejich věku, hrozilo nasazení na nucené práce, ale i ty se daly přežít, dobrovolně opustili svoji vlast a poté se rovněž dobrovolně rozhodli pro poslání, o němž téměř s jistotou věděli, že jdou na smrt. A přemýšlel jsem o tom, co právě tyto lidi vedlo k tomuto hrdinství. A našel jsem odpověď, o kterou bych se s Vámi podělil, abychom o ní společně přemýšleli. Myslím si, že to byla výrazná sebeúcta. To znamená snaha nepopřít sám sebe a vytrvat v poznané pravdě v okamžiku, kdy jsem postaven před klíčové rozhodování svého života. Ta sebeúcta byla u vojáků, ta sebeúcta byla u náboženských reformátorů, vzpomeňte si na slova „neodvolám"" nebo na slova „zde stojím a nemohu jinak"". A právě tato sebeúcta vedla naše parašutisty k tomu, aby vykonali svoje poslání, třebaže věděli, že jdou na smrt. Přál bych si, aby i naši dnešní vojáci následovali tuto sebeúctu, která se někdy označuje Sokratovskými slovy „daimonion"" někdy jako „alter ego"", jako tichý hlas uvnitř nás, který nás nutí, abychom nezradili, abychom se nevzdali a abychom dokázali obětovat i svůj život. Věřím, že tohoto příkladu budou následovat i naši vojáci, kteří jsou někdy vystaveni pokušení odmítnout účast v bojových misích s rizikem daleko menším, než bylo riziko našich parašutistů a přitom neustále žádají zvýšení rozpočtu, zlepšení výzbroje a jsou ochotni pouze cvičit pokud možno na domácím, v nejlepším případě na bezpečném zahraničním území, ale někteří z nich přemýšlejí o tom, že by armáda České republiky měla být naprosto bezpečná a že by neměla jít do riskantních operací.  Věřím, že tento názor je menšinový a protože prezident České republiky je současně vrchním velitelem armády, udělám všechno jak proto, aby armáda měla dobrý rozpočet a dobrou výzbroj, ale také, aby měla odvahu bojovat, a myslím si, že jsou to právě parašutisté, kteří nám v tom mohou být vzorem.Děkuji Vám za Vaši pozornost.Miloš Zeman, prezident České republiky, Pražský hrad, Tereziánské křídlo, 16. září 2014"
2014-01-16;http://www.zemanmilos.cz/cz/clanky/projev-prezidenta-republiky-na-vyhlaseni-výsledku-souteze-o-nejlepsiho-predstavitele-samospravy.htm;Projev prezidenta republiky na vyhlášení výsledků soutěže o nejlepšího představitele samosprávy;Dlouhodobě tvrdím, že starostové jsou sůl země, že právě z jejich základu vzniká skutečná politika a že ti nejúspěšnější z nich by měli kandidovat jak v krajských, případně senátních, tak i v celostátních tedy v parlamentních volbách. Protože pouze ten, kdo dokázal úspěšně řídit město, obec nebo kraj je hoden toho, aby se pokusil úspěšně řídit stát. Jsem si vědom toho, že někteří kandidáti na starosty mohou vítězit v prvním kole pouze na základě svých slibů, ale v druhém kole, v druhém funkčním období už uspějí pouze ti, kdo svoje sliby dokázali splnit. A takových je mezi Vámi mnoho. Jeden z nich je starostou třicet osm let a jak jsem byl informován, bude kandidovat znovu a je tomu tak dobře. Starostové mají jednu výhodu, jsou pod daleko těsnější kontrolou občanů, než je tomu u celostátních představitelů a většina jejich činů nemá tak dlouhodobé důsledky, aby za ně nenesli odpovědnost uvnitř svého funkčního období. Jsou samozřejmě výjimky, jako je tunel Blanka nebo Opencard, ale to jsou výjimky hodné opovržení, které nemají vrhat stín na prestiž našich starostů.Dovolte mi tedy, abych všem vítězům této soutěže popřál odvahu a popřál jim to, aby naplnili svůj život tím, že když se za sebe ohlédnou, tak uvidí rozkvétající město, obec nebo kraj a je smutný osud těch, kteří se za sebe ohlédnou a neuvidí nic. Přeji Vám tedy to, co je v politickém životě tím nejdůležitějším, nejkrásnějším, ale také nejpomlouvanějším a nejposmívanějším. Přeji Vám úspěch, nikoli v zájmu Vás, ale Vašich spoluobčanů. Přeji Vám, abyste přispěli k rozvoji naší společnosti a abyste svůj život a svoji práci dokázali naplnit.Děkuji Vám za pozornost.         Miloš Zeman, prezident České republiky, Pražský hrad, Španělský sál, 16. září 2014
2014-01-09;http://www.zemanmilos.cz/cz/clanky/projev-prezidenta-republiky-pri-tiskove-konferenci-po-setkani-s-prezidentem-francouzske-republiky-5235.htm;Projev prezidenta republiky při tiskové konferenci po setkání s prezidentem Francouzské republiky;Vážený pane prezidente, dámy a pánové,jsem po jedenácti letech první prezident České republiky, který do Francie přijíždí na oficiální návštěvu. Shodli jsme se s panem prezidentem Hollandem, že tento interval by bylo vhodné zkrátit a to z obou stran, a proto jsem si dovolil pozvat pana prezidenta Hollandea na oficiální návštěvu České republiky, protože jak on sám ví Praha je stejně krásná jako Paříž. Pokud jde o ekonomickou spolupráci. Velmi dobře jsme si rozuměli v otázce francouzských investic v České republice. Jedním z diskutovaných námětů, kromě již zmíněné  Arevy ,o kterém mluvil pan prezident Hollande byla také TGV tzn. vysokorychlostní železnice, která v současné době končí ve Frankfurtu, a my bychom byli velmi rádi, kdyby se ji podařilo z Frankfurtu prodloužit do Prahy a dál.Samozřejmě, že vedle spolupráce na třetích trzích se zde nabízí i možnost, kterou navrhl pan prezident Hollande, uspořádání rozsáhlého česko-francouzského obchodního fóra. První asi sto členné ostatně proběhlo již dnes dopoledne.Co se týče mezinárodní spolupráce. Naprosto se shodujeme v tom, že největším nebezpečím je mezinárodní terorizmus, ať už se skrývá pod jakoukoli náboženskou nebo jinou ideologickou nálepkou. A připomněl jsem, kromě toho, že jsme vzpomínali na naši společnou minulost za první i druhé světové války i účast českých vojáků na expedici, kterou vede Francie v Mali a která rovněž znamená boj proti terorizmu. Řekl jsem také panu prezidentovi, že v žádné jiné zemi nemohu odpovědně prohlásit, že se nacházím v kulturním centru Evropy, ale ve Francii to samozřejmě prohlásit mohu a dokonce musím, protože to je pravda. Snad závěrem bych dodal, že ještě v době, když jsem byl premiérem, se stala Česká republika přidruženým členem Frankofonie, takže do této frankofonní rodiny jsme se přihlásili. Věřím, že v ní budeme platným členem, že francouzsko-česká spolupráce na všech úrovních bude dobře pokračovat. Koneckonců největší žijící český spisovatel Milan Kundera je důkazem takové spolupráce, protože je to spisovatel, který v současné době je významným tvůrcem francouzské literatury, stejně tak, jako před tím byl významným tvůrcem literatury české. Takže kultura opravdu nezná hranice a kultura ani nezná jazykové bariéry.Velmi se těším i na svá další jednání ve Francii a doufám, že se nám podaří jakýsi restart, který po té jedenáctileté přestávce, přece jenom vyžaduje určitou intenzivnější spolupráci a chtěl bych panu prezidentu Hollandeovi velice poděkovat za vlídné přijetí a velmi přátelskou a velmi věcnou diskuzi.Miloš Zeman, prezident České republiky, Francie, Elysejský palác, 9. září 2014
2014-01-08;http://www.zemanmilos.cz/cz/clanky/projev-prezidenta-republiky-pri-pietnim-aktu-ucteni-pamatky-padlých-u-pamatniku-ceskoslovenských-legionaru-562274.htm;Projev prezidenta republiky při pietním aktu uctění památky padlých u Památníku československých legionářů;Vaše excelence, dámy a pánové, mnohé již bylo řečeno. To, že za svobodu se musí bojovat, si uvědomujeme i dnes, v době, kdy vzniká nové nebezpečí, nebezpečí radikálního islamismu a chtěl bych připomenout, že právě v Mali francouzské a české jednotky bojují společně proti radikálním islamistům, a že tak vlastně vzniká nová generace legionářů.Nechci nijak podceňovat diplomatické umění velkých státníků tehdejší doby, ale chtěl bych připomenout, že bez boje našich legionářů by nikdy nebylo samostatného Československa. Chtěl bych v této souvislosti, mimo jiné, vzpomenout i slavné roty Nazdar. Právě bojem těchto legií jsme přesvědčili dohodové spojence, že se rodí stát, jehož občané jsou ochotni bojovat za svoji svobodu a bude-li třeba v tomto boji položit i svůj život. Vyslechli jsme před chvílí modlitbu a já bych chtěl říci, že přátelský stisk ruky je modlitbou svého druhu. Dovolte mi proto, abych porušil protokol, omluvil se na dvě minuty státnímu tajemníkovi a nejdříve ze všeho stiskl ruku veteránům.      Miloš Zeman, prezident České republiky, Francie, Paříž, 8. září 2014
2014-01-02;http://www.zemanmilos.cz/cz/clanky/projev-prezidenta-republiky-v-poslanecke-snemovne-parlamentu-cr-58655.htm;Projev prezidenta republiky v Poslanecké sněmovně Parlamentu ČR;Vážená paní místopředsedkyně Poslanecké sněmovny, vážení členové vlády, vážené paní poslankyně a vážení páni poslanci,předstupuji před vás v souvislosti s projednáváním služebního zákona, abych splnil svůj závazek z prezidentské kampaně, který mimo jiné obsahoval dva body. Za prvé že nebudu nadužívat práva veta a za druhé tam, kde se rozhodnu toto právo uplatnit, budu včas a s předstihem informovat Poslaneckou sněmovnu o svých důvodech, o svých argumentech, ale také o svých návrzích, jak tento problém řešit.Chtěl bych konstatovat, že za prvního půldruhého roku svého funkčního období jsem právo veta uplatnil pouze jednou, a sice v případě legislativního zmetku a zákon, který jsem vetoval, byl pak zamítnut všemi přítomnými poslanci s výjimkou jednoho, který si spletl tlačítko.Nyní mám samozřejmě situaci obtížnější. Pokud jde o služební zákon, dříve než se k němu vyjádřím, dovolte mi, abych uvedl na pravou míru některá - jak by řekl můj předchůdce - hluboká, ale opravdu hluboká nedorozumění, nebo, mám-li citovat Saturnina, abych uvedl pohádkové příběhy na pravou míru.Prvním takovým nedorozuměním bylo tvrzení pana poslance Bartoška, že jsem měl svoje výhrady, konkrétně výhrady vůči existenci politických náměstků, uplatnit dříve a nikoli až nyní. Naprosto chápu, že pan poslanec Bartošek nečte české noviny, a plně s ním souhlasím, protože je to nejlepší způsob, jak si uchovat duševní zdraví. Neboť kdyby je četl, dozvěděl by se, že tyto výhrady jsem vyjádřil již před dvěma měsíci v deníku Právo, a pan ministr Dienstbier, který se zřejmě o své duševní zdraví neobává, na ně reagoval v televizním vystoupení, kdy kritizoval můj negativní postoj k existenci politických náměstků. Věřím, že kolega Bartošek bude s tímto vysvětlením spokojen, a pokud ne, stačí si najít archiv citovaného deníku.Druhá námitka, která zazněla, byla, že i v mé vládě byli političtí náměstci. A tuto námitku mimochodem převzal i Václav Moravec, pokud jste viděli jeho nedělní Otázky. A tuto námitku vyjádřil i pan poslanec Chvojka. Nechci polemizovat s Václavem Moravcem - už proto, že můj přítel Pavel Dostál kdysi říkal, že s domovnicí se nediskutuje, ale chtěl bych vaším prostřednictvím, paní místopředsedkyně, velmi přátelsky vysvětlit panu poslanci Chvojkovi, že se mýlí. V mé vládě totiž skutečně nebyli žádní političtí náměstci. Když si přečtete znění služebního zákona, tak politický náměstek je definován v § 174, zatímco odborný náměstek, o kterém se tam mluví jako o tom, kdo odpovídá za řízení sekce ministerstva, je definován v § 55.Všichni moji náměstci odpovídali za určitou sekci nebo určitou činnost jednotlivého ministerstva včetně zde sedícího Jana Mládka, který byl rovněž obětí neinformovaného Václava Moravce a který může potvrdit, že samozřejmě nebyl politickým náměstkem na Ministerstvu financí, ale náměstkem odborným.Mimochodem jestliže definujeme politické náměstky jako ty, kdo jsou členem nějaké politické strany, pak z toho logicky vyplývá, že odborní náměstci mohou být pouze a jedině nestraníci, což by vedlo k logické diskriminaci členů politických stran. S hlubokou úctou, zármutkem a přátelstvím vzpomínám na jednoho nestranického náměstka ministra financí, předčasně zemřelého Eduarda Janotu, který byl asi nejlepším náměstkem ministra financí. Ale ona triviální chyba - politický náměstek je ten, kdo je člen politické strany - se opravdu může přihodit jenom českým novinářům. Mohu tedy prokázat, že všichni náměstci mé vlády řešili na ministerstvech odbornou problematiku a nikdo z nich tedy nebyl „ex definitione“ politickým náměstkem.Tím pokládám vyrovnání připomínek za ukončené a dovoluji si přejít k meritu věci.Studoval jsem se zájmem diskuse o služebním zákonu a s jednou jedinou výjimkou, což byli právě oni političtí náměstci, jsem do nich nezasahoval, protože to výlučně příslušelo Sněmovně a nikoli prezidentu republiky. Setkával jsem se se siláckými výroky typu, že generální ředitelství státní služby je nepřekročitelnou podmínkou, abych týden poté zjistil, že tato podmínka je velice překročitelná. Setkával jsem se s výroky o vydírání, o kapitulaci a o užitečném kompromisu, přičemž technicky vzato i kapitulace může být vydávána za kompromis. A přesto jsem nepovažoval za svoje právo, tím méně za svoji povinnost, abych do těchto diskusí zasahoval. Činím tak až nyní a činím tak dostatečně včas, kdy probíhá druhé čtení služebního zákona, v němž je možné předkládat pozměňovací návrhy.Přiznávám se, že mě poněkud překvapila sólistická akce při přípravě služebního zákona. Každý ministr, který chce prosadit jakýkoliv zákon, jedná permanentně jak s odborníky vládních, tak i opozičních stran, snaží se uhladit hrany, snaží se dohodnout opravdový kompromis, tedy nikoliv kapitulaci, a pak má tento zákon naději, že projde v Poslanecké sněmovně. Pokud tento návrh zákona připravuje v jakési „Splendid isolation“, nemůže se divit, že mu potom jeho partneři tento návrh zákona hodí na hlavu.Nicméně podstata věci spočívá v tom, že vláda ve svém programovém prohlášení se zavázala k depolitizaci státní správy. Tentýž závazek byl obsažen v koaliční smlouvě a já vyznávám názor, že sliby či závazky se mají plnit. Jsem přesvědčen, že tento slib nebyl splněn. Jsem přesvědčen, že navrhovaný zákon nejenže není depolitizací státní správy, ale je naopak její zesílenou politizací, a pokusím se velmi stručně uvést argumenty, které mě k tomu vedly.Kupodivu tím základním argumentem není zrušení generálního ředitelství státní služby. Vím, že tento model existuje například ve Velké Británii, částečně ve Francii. Na druhé straně model, který je obsažen v tomto zákoně, existuje nejenom v Bulharsku, což by mohlo vést k nepatřičným ironickým poznámkám, ale i v některých pobaltských zemích, a je to něco, co bych za normálních okolností označil jako second best.Bude-li místo generálního ředitelství státní služby tato instituce přemístěna do Ministerstva vnitra, pak za jinak stejných okolností to není moje základní námitka vůči služebnímu zákonu. V tom se možná liším od těch, kdo v tom vidí základní důvod své opozice, ať už jsou to odbory, ať už je to Transparenty International, ať už je to iniciativa Rekonstrukce státu, ať už jsou to politologové, kdy profesorka Vladimíra Dvořáková použila sexuálního termínu, kdy tento zákon označila za kastraci původního úmyslu depolitizace státní správy. V tomhle ještě zvláštní problém nevidím. Konec konců je to trochu bizarní, protože náměstek ministra vnitra odpovídající za tuto reformu státní správy či plnění služebního zákona by de facto měl plnit funkce generálního ředitele. Přitom by měl být opět jmenován vládou. A bizarní je to, že náměstek jakéhokoli ministra není jmenován tímto ministrem, ale je jmenován vládou. Je to cosi, jako kdybyste se drbali levou rukou za pravým uchem.Kde ale začíná skutečná politizace státní správy? Začíná v paragrafech 53 a 55. A jsem přesvědčen, že jste si právě tyto paragrafy důkladně prostudovali. Někteří poslanci, jako například pan poslanec Huml nebo pan poslanec Sobotka, namítali, že ministr přece nemůže přijít na ministerstvo a vzít si pouze sekretářku a šoféra, že ministr musí mít svůj tým.A já s tím naprosto souhlasím. Jak ale tento tým vzniká? Paragraf 53 říká: Státního tajemníka jmenuje vláda na návrh příslušného ministra.Nedovedu si představit masochistického ministra, který by jako kandidáta na státního tajemníka navrhoval osobu mírně řečeno spřízněnou, a tedy v tomto smyslu politicky ovlivňovanou, což příliš nesouvisí s depolitizací státní správy. A nedovedu si také představit vládu, která - pokud by ministr nenavrhl Pepka Vyskoče - by s takovým státním tajemníkem nesouhlasila.A bylo jim to málo. Poručili dětem, aby se modlily, jak si přálo Veličenstvo kat, čímž přecházím k § 55.Paragraf 55 se týká výběru odborných náměstků. Když si ho přečtete, zjistíte, že tento výběr provádí čtyřčlenná komise, jejíž dva členy jmenuje příslušný ministr a další dva členy jmenuje státní tajemník. Hle, jak nádherná depolitizace státní správy! Hrozí nám tedy nebezpečí, že jak státní tajemníci, tak odborní náměstci, odpovídající za řízení sekce, budou pod silným politickým vlivem a budou si uvědomovat, že bez tohoto politického vlivu nemají šanci na úspěch.Víte, já se přiznávám, že do jisté míry rozumím námitkám o tom, že původní znění zákona mohlo vést k zabetonování takzvané úřednické šlechty, pouze namítám, že zde dochází k opačnému extrému, a sice k zabetonování politické šlechty s tím jediným rozdílem, že občas se změnou vlády či dokonce jenom se změnou ministra se do této politické šlechty nalije čerstvý beton, změní se „dramatis persone“, ale hra bude pokračovat dál.A nyní přecházím ke své základní námitce. Všechno toto bych zkousnul, ale pak následuje § 174, který říká, že každý ministr má právo na dva politické náměstky, aniž by byla definována, skutečně definována, náplň jejich práce. A právě tento paragraf je důvodem mého případného veta.Pojďme si rozebrat, co to politický náměstek znamená. Jediné zdůvodnění, které jsem slyšel, bylo, že zastupuje svého ministra ve vládě, případně při jiných jednáních. No tak výborně. Takže máme ve vládě dva vicepremiéry, a co by se stalo, kdybychom definovali úřad vicepremiéra a jeho pracovní náplň jako to, že zastupují premiéra, když premiér odjede na dovolenou, je nemocný a podobně. Ve skutečnosti jeden vicepremiér má na starosti finance, druhý vědeckovýzkumný a technický rozvoj, tedy je odborný náměstek premiéra, nikoliv politický náměstek premiéra.Mimochodem, kdy vlastně má náměstek přijít na vládu? Tehdy, je-li jeho ministr nemocný, je-li na dovolené nebo na zahraniční služební cestě. Pokud jde o nemocnost, jak se tak dívám na vládu, vypadá poměrně zdravě a obávám se, nebo spíše těším se z toho, že jí nehrozí žádná epidemie. Pokud jde o dovolenou, vláda většinou vyhlašuje kolektivní dovolenou, jak se ostatně stalo již nedávno. A jde-li o zahraniční cesty, pokud se projednává opravdu důležitý bod, no tak buď ministr zahraniční cestu odloží, anebo naopak požádá o přeložení svého bodu na dobu, kdy na vládě bude.Ministr samozřejmě může vyslat se stejným právem jako u politického náměstka na vládu i odborného náměstka, s tím, že ani jeden ani druhý samozřejmě nemají hlasovací právo. Nicméně rozdíl je zde zřetelný. Většina nebo velká část zákonů prochází připomínkovým řízením a i na vládu se dostává s rozpory. Představte si politického náměstka, který o věci nic neví, jak slyší námitky jednotlivých ministrů, zoufale bloudí očima po zasedací místnosti, vybíhá z této místnosti s telefonem na uchu a ptá se, jak na námitky reagovat. Můžete říci, že totéž může platit i o ministrovi, který samozřejmě musí být předem nabrífován. Ale kým nabrífován? No, právě tím odborným náměstkem, který odpovídá za danou konkrétní problematiku.Já nemám nic proti rozšiřování počtu odborných náměstků. Pokud vím, na ministerstvu se tento počet pohybuje mezi 4 - 7. Sám jsem doporučoval, aby třeba u Ministerstva průmyslu a obchodu byl náměstek pro stavebnictví, protože si myslím, že stavebnictví je v hluboké krizi a že by bylo užitečné, aby tento náměstek existoval.Čili moje polemika nevede proti počtu odborných náměstků, moje polemika nevede ani proti koaličním náměstkům. Konec konců pan ministr Babiš přijal nominanta ODS pana Prose, ale nikoliv proto, že to byl nominant ODS, ale proto, že to byl odborník. A totéž samozřejmě platí - pardon, nikoliv ODS, velmi se omlouvám, nominanta ČSSD. Mně se ty strany někdy trochu pletou. Ale rozhodně to není dáno tím, že by měly podobné problémy.Takže, abych se pokusil nasadit smířlivější tón. Hledal jsem velmi dlouho důvod pro § 174, to znamená paragraf, který říká, že každý ministr má právo na dva politické náměstky. Našel jsem jediný důvod - boj proti nezaměstnanosti. Vytvoření nových pracovních míst v počtu zhruba třiceti, mimochodem s platem, ze kterých byste vytvořili pracovní příležitosti pro desetinásobek lidí, kteří by skutečně pracovali.Nebudou-li tito lidé mít na práci nic jiného, než zastupovat svého šéfa, což ovšem může klidně a lépe zvládnout právě ten odborný náměstek, pak budou využívat svého času k nejrůznějším intrikám, lobbování, na což ostatně upozorňuje nedávná zpráva Bezpečnostní a informační služby. Nejenom to. Podobně jako v ekonomické teorii existuje termín tzv. mzdové nákazy. Zde může dojít k funkční nákaze. To znamená, že tito političtí, nic nedělající náměstci, se budou snažit uplatnit tím, že budou ovlivňovat například i jmenování sekčních šéfů, ředitelů, vrchních referentů atd. Na úroveň referentů už asi nepůjdou, protože jejich plat je zhruba srovnatelný s průměrným platem v národním hospodářství.Snažil jsem se tedy o pozitivní řešení, ale jako boj proti nezaměstnanosti mně to opravdu nepřipadá. Dokonce jsem si vzpomněl na jednu povídku Ivana Vyskočila ze sbírky Kosti, která říká: Je dobře, že máme normální základní školy a pomocné základní školy. Ale proč nejít dál. Proč nemáme i normální střední školy a pomocné střední školy a proč nemáme normální vysoké školy a pomocné vysoké školy. A proč nedochází k rotaci absolventů těchto škol. A když jsem ještě za totalitních dob viděl Ivana Vyskočila v divadélku Futurum, tak on se zamyslel a říkal, ale ono už se to tak vlastně děje. Dnes budeme mít dva viceministry na každém ministerstvu a ona funkční nákaza může vést k tomu, že časem budeme mít i politické sekční šéfy, politické vrchní ředitele atd., jinými slovy, absolventy pomocných škol.Nu, a závěrem mi dovolte, abych vám řekl nepříjemnou pravdu. Přemýšlel jsem o tom, proč byl tento návrh předložen. A přes veškeré hloubání jsem nenašel jiné vysvětlení než to, které je vyjádřeno příslovím: Je mnoho slimáčků a málo kapustičky. Právě politické strany, jejichž volební výsledky nebyly jemně řečeno zcela uspokojivé, potřebují zaměstnat své zasloužilé a především loajální, na to bych dal velký důraz, funkcionáře, nu, a z toho vyplývá, že když je tedy třicet dobře placených míst nevyžadujících pracovní zátěž, tak ta politická šlechta, která se tímto způsobem vytvoří, uspokojí zhrzené ambice těch, kdo se nedostali na funkce odborné. A já znovu opakuji, že počtu odborných náměstků nic nebrání. Problém je pouze v tom, že i ministr může mít jistou míru sebekritiky a nechce mít aktivního blbce v politice, který by řídil nějakou sekci a způsobil tam daleko větší katastrofu, než kdyby ten blbec nic nedělal. Takže, ano. Našel jsem jediný důvod, jediný skutečný důvod pro § 174. Zaměstnejme lidi, jejichž odborné schopnosti nejsou dostačující, aby se stali odbornými náměstky. Ale ve Švejkovi je krásná věta: Je to sice blbec, ale může zastávat jakoukoliv státní službu. Zaměstnejme tyto lidi na rovině politických náměstků.Dámy a pánové, blížím se a vím, že jste tomu rádi, ke konci svého vystoupení a rád bych proto na závěr citoval Jana Hamáčka, předsedu Poslanecké sněmovny, který ve svém nástupním projevu prohlásil, že Sněmovna má být dílnou. Aniž by si to zřejmě uvědomil, přesně stejnou větu jsem v roce 1996 při svém nástupním projevu do této funkce řekl i já.Máte projednávat návrh zákona, který, nemám-li říci, byl připraven za zády Parlamentu, byl minimálně připraven mimo tento Parlament. Ztratili jste čtyři měsíce naprosto diletantským návrhem a pak jste pověřili pracovní skupinu, aby jeden z nejsložitějších zákonů připravila za tři týdny. Tento zákon neprošel kvalifikovanou diskusí v odborných výborech, natož na plénu této Sněmovny. Má-li být Sněmovna dílnou, musí tvořit, musí vyrábět. U tohoto zákona vy nic nevyrábíte, dokonce vy nic ani nemontujete, neskládáte jednotlivé součástky dohromady. Vy pouze balíte. Vy činíte u tohoto konkrétního návrhu zákona Sněmovnu hlasovacím automatem a balírnou. A balírna není totéž co dílna. Proto vám chci závěrem svého vystoupení sdělit, že se zaťatými falešnými zuby, které mám, nebudu vetovat návrh služebního zákona, pokud z něj bude vyloučen § 174. Protože i já musím usilovat o kompromis, který není kapitulací. Vím, že Sněmovna může moje veto přehlasovat, ale chtěl bych vám předem sdělit, že po poradě s právníky v takovém případě podám ústavní stížnost, protože § 174 nijak nesouvisí se služebním zákonem, podobně jako s ním nesouvisí například poradci, kterých si, když má na to peníze, může kdokoliv najmout, kolik chce. Já mám tu výhodu, že většina mých poradců v Kanceláři prezidenta republiky pracuje zadarmo, protože se to pokládá za čest. Nejsem si jist, zda je tomu tak u jiných poradců. A protože Ústavní soud již vydal judikát, kterým odsuzuje přílepky, a tento zákon, přesněji řečeno tento paragraf 174, je zcela evidentně takovým přílepkem, protože s podstatou služebního zákona nemá naprosto nic společného, chci vás předem otevřeně informovat o svém budoucím postupu v této věci.Tedy ještě jednou: Bude-li předložen a přijat pozměňovací návrh vylučující z tohoto služebního zákona § 174, pak jednak ušetříme a přestaneme mluvit o úsporách ve veřejné správě a dosáhneme této reálné úspory, a jednak se nevytvoří ten konflikt, který bych si sám nepřál. Nicméně protože prezident není hadr na podlahu, a nemá se řídit s nasliněným prstem, kde věje vítr veřejného mínění - to se řídil jeden dnes už polozapomenutý politik, a všichni víme, jak dopadl - sděluji vám, že pokud se tak nestane, jsem připraven onu ústavní stížnost z výše uvedených důvodů podat.Skončil bych už jenom jedinou větou. Staří latiníci končili svoje projevy slovy Dixi et salvavi animam meam. Jsem sice starý, ale nejsem latiník. A proto mi dovolte, abych vám to řekl česky. Řekl jsem a spasil jsem svoji duši. Děkuji vám za vaši pozornost.
2014-01-01;http://www.zemanmilos.cz/cz/clanky/projev-prezidenta-republiky-pri-zahajeni-skolniho-roku.htm;Projev prezidenta republiky při zahájení školního roku;"Vážená paní ředitelko, vážený pane starosto, vážení občané a milé děti, tedy budoucí vážení občané,na zahájení školního roku se obvykle říká několik zdánlivých pravd. Například prázdniny skončily a všichni se radostně těšíme do školy, kdo by o tom pochyboval. Zadruhé, hrozně rádi vstáváme. Mimochodem nový ministr školství má v programu, aby škola začínala v devět hodin ráno, a jsem zvědav, jestli se mu to povede, případně aby byl zrušen letní čas a nejlépe obojí. Zatřetí, když jsem byl malý a to už je hodně dávno, tak jsem musel sedět s rukama založenýma za zády a to už Vás dnes zaplať pánbůh, nečeká. A co horšího, byl jsem levák a tenkrát se ještě násilím přeučovalo, protože levák je méněcenná bytost. Hodnotu má jenom ten, kdo píše pravou rukou a tak z nás naši učitelé dělali hodnotné bytosti. A Vy jste na tom daleko lépe, nemusíte sedět s rukama za zády. Nikdo Vás nepřeučuje a občas si připomeneme krásné heslo Jana Amose Komenského „Škola hrou"". Takže milí prvňáci, neobávejte se, že den her skončil nástupem do školy. Budete si tady hrát stejně jako doma a možná lépe a abychom přeměnili slova v činy, tak moje paní Vám přinesla nějaké hračky. Doufám, že Vám rodiče koupí tablety a pokud se tak stane, nebudete muset tahat těžké tašky s učebnicemi, protože všechno co budete potřebovat, budete mít v těch tabletech.Takže ještě jednou, ať žije dobrá škola, to znamená, ať žije škola v Lánech.  Miloš Zeman, prezident České republiky, Základní škola Charlotty Masarykové v Lánech, 1. září 2014"
2014-01-30;http://www.zemanmilos.cz/cz/clanky/projev-prezidenta-republiky-na-setkani-predsedu-mo-spo-434941.htm;Projev prezidenta republiky na setkání předsedů MO SPO;Vážený pane předsedo, milé kolegyně, vážení kolegové,člověk nemá příliš měnit svoje zvyky. Právě na Zemi Živitelce mně jedna jako obvykle málo informovaná novinářka položila dotaz, kdy zahájím volební kampaň Strany práv občanů. Ujistil jsem ji, že volební kampaň za prvé byla zahájena, a to nikoli mnou, že téměř každý den vidím v deníku Právo usmívajícího se Jana Velebu a za ním je, podle mého názoru, velmi hezké heslo: „Pevné české kořeny“. Za druhé, že volební kampaň musíte zahájit Vy všichni v čele se svým vedením.Já jsem přišel jenom proto, abych Vám nejenom v té kampani, ale především v těch volbách samých, popřál hodně úspěchů a chtěl bych Vám úvodem citovat svoji oblíbenou anekdotu.  Modlí se Patrik k Hospodinu a říká, pane Bože, dej, ať vyhraji v loterii. Modlí se rok, modlí se dva roky, modlí se tři roky. Třetí rok se otevřou nebesa, zjeví se Hospodin a říká: „Patriku, zželelo se mi tě, Patriku, vyhraješ v loterii, ale Patriku, i ty pro to musíš něco udělat. Patriku, kup si los.“ A něco podobného se milí přátelé týká i Vás.Nejde o to, zda v senátních nebo komunálních volbách vyhrajete nebo prohrajete. I prohra může být důstojná a vítězství je o to sladší. A vždy to záleží především na konkrétních osobnostech, které kandidují. Ostuda je pouze tehdy, když do toho boje vůbec nejdete, tzn., když si ten los nekoupíte.Chtěl bych blahopřát i těm devíti statečným, kteří vstoupili do senátních voleb a tím změří svoje síly s ostatními protikandidáty. A já věřím, že to bude kampaň férová, založená na konkrétních osobnostech senátních kandidátů, ale hlavně na tom, co už v životě dokázali. Protože kandidát, který přijde a řekne: „Já jsem ještě nic neudělal, ale za to Vám hodně slibuji“, není příliš věrohodný kandidát.Víte, že jsme prožili těžkou porážku a z každé porážky se člověk něco naučí. Zdůrazňoval jsem minule, že není dobré vázat jakoukoli politickou stranu na funkci prezidenta republiky, protože ten má být opravdu prezidentem všech. Ale co je ještě důležitější, ta strana musí organicky vyrůstat ze zdola, tzn., že ti, kdo měli odvahu kandidovat v komunálních volbách, a pokud vím, takových je většina, protože k čemu jinému je Vám místní organizace, než aby bojovala na komunální úrovni, tak z těch, kdo budou úspěšní, by za dva roky měly být sestaveny kandidátky do krajských voleb. A já věřím, že tam uspějeme ještě lépe, než jsme uspěli ve Zlínském a Pardubickém kraji, kde jsme se dostali do rady kraje, nikoli pouze do zastupitelstva, právě proto, že na Zlínsku a na Pardubicku lidé poctivě pracovali a uměli pracovat. A věřím, že totéž se stane i u Vás. A za čtyři roky se pokusíme o reparát. Žák, který u jedné zkoušky propadl, koneckonců i Einstein měl trojku z fyziky, se může stát nositelem Nobelovy ceny, ale dá to práci.Neloučím se s Vámi, jsem podle programu nejen připraven na Vaše otázky. A diskuse je někdy mnohem důležitější než dlouhé projevy. Ale těším se také na náš společný oběd, protože jsem s díky odmítl nabídku organizátorů, abych poobědval v krásné izolaci v prezidentském apartmánu tady nahoře. Každý člověk má být mezi lidmi, a jakmile se začne izolovat od lidí, tak je s ním něco špatně. Takže se těším na naše další setkání.Miloš Zeman, prezident České republiky, Top Hotel Praha, 30. srpna 2014
2014-01-29;http://www.zemanmilos.cz/cz/clanky/projev-prezidenta-republiky-na-oslavach-70-výroci-slovenskeho-narodniho-povstani-v-banske-bystrici.htm;Projev prezidenta republiky na oslavách 70. výročí Slovenského národního povstání v Banské Bystrici;Vážený pane prezidente, vážený pane předsedo Národní rady, vážený pane předsedo vlády, vzácní hosté, dámy a pánové,dovolte mi, abych především poděkoval za pozvání a za možnost účastnit se oslavy jedné z nejvýznamnějších událostí v dějinách slovenského národa.Každý národ má ve svých dějinách světlé i temnější stránky a toto byla nezpochybnitelně stránka světlá. Ale se sedmdesátiletým odstupem si můžeme uvědomit něco, co možná tehdejší hrdinové si tak zcela neuvědomovali. A teprve postupně odtajňované dokumenty publikované například Reinhardem Heydrichem, který byl druhý nejmocnější muž Třetí říše, říkají, že po vítězné válce je zapotřebí dotáhnout totálního porobení slovanských národů, národů, jejímž příslušníkům se říkalo hezkým slovem „untermensch - podčlověk“, a bylo úplně jedno, zda jsou to Češi, Slováci, Rusové, Ukrajinci, Jugoslávci nebo kdokoli jiný. Všichni jsme byli v očích těchto nadlidí, v očích tohoto „herrenvolku“, podlidé, cosi mezi člověkem a zvěří.A chtěl bych citovat onen Heydrichův dokument, který nás rozděloval do čtyř skupin. Ta nejmenší měla být poněmčena, čili odnárodněna. Skupina, kterou Heydrich označoval jako „lidé dobré rasy, ale špatného smýšlení“ měla být, cituji: „Postavena ke zdi“, tedy postřílena. Jinými slovy - národ měl být zbaven svého vlastního jazyka, a co hůře, měl být zbaven své elity. A pak následovaly dvě nejpočetnější skupiny. Ta první zcela nejpočetnější měla být poslána po vítězné válce na daleký východ, tedy na Sibiř, do koncentračních, ať už vyhlazovacích nebo pracovních táborů, kde měla být upracována k smrti. A ta druhá skupina, a o tom se téměř nemluví, byla skupina kolaborantů, kterým po vítězné válce mělo být povoleno, aby v těchto koncentračních táborech vykonávali funkci dozorců. Tedy, aby hlídali své spoluobčany. Jaká je to, přátelé, ironie dějin. Když pro kolaboranta je přisouzeným vrcholem kariéry být dozorcem v koncentračním táboře.A právě proto s odstupem oněch sedmdesáti let si připomínáme i slova Dolores Ibárruri: „Je lépe zemřít ve stoje, než žít vkleče.“ Připomínáme si památku nejen Slováků, a zde bych chtěl zvláště vyzdvihnout hrdiny Slovenského národního povstání generála Goliana a generála Viesta. Připomínáme si i památku příslušníků dalších národů, kteří zde spolu se Slováky bojovali. Včetně asi tří tisíc Čechů. A zde bych se chtěl s úctou sklonit před památkou Jana Švermy, který ve Slovenském národním povstání zahynul.Slovenské národní povstání urychlilo konec 2. světové války tím, že z vojenského hlediska vázalo několik německých divizí. Slovenské národní povstání přispělo k tomu, že se na konci této války stal slovenský národ jedním z vítězných a nikoli poražených národů. Ale především Slovenské národní povstání svým dílem přispělo k tomu, že už nejsme cosi mezi člověkem a zvířetem, a právě proto bych se na závěr svého vystoupení chtěl s úctou sklonit před přítomnými veterány, kteří symbolizují tu skutečnost, že zde stojíme, nikoli klečíme, jako svobodní lidé.Miloš Zeman, prezident České republiky, Banská Bystrica, 29. srpna 2014
2014-01-28;http://www.zemanmilos.cz/cz/clanky/projev-prezidenta-republiky-na-zahajeni-výstavy-„zeme-zivitelka-2014“.htm;Projev prezidenta republiky na zahájení výstavy „Země živitelka 2014“;Vážený pane primátore, vážený pane ministře zemědělství, vážený pane řediteli,myslím si, že při těchto příležitostech je hrozně málo, když nějaký politik řekne: „Já mám zemědělství rád, já podporuji zemědělce,“ a neřekne nic konkrétního. Pojďme si tedy místo vznešených slov říci, co se díky nové vládě za uplynulé období podařilo.Myslím si, že se podařily minimálně dvě věci. Zemědělcům byla vrácena zelená nafta, kterou předpředminulá vláda zrušila v rámci omezujících opatření zaměřených prakticky vůči každému odvětví a hlavního hospodářství. Myslím si, že je to logické, protože zemědělské stroje jezdí po silnicích minimálně, nezatěžují tak dopravní infrastrukturu a je jenom spravedlivé, že naftu mají levnější.Druhá věc, která mě zajímá, mimo jiné proto, že mám rád Vysočinu a Vysočina je kraj brambor a kamení. A na Vysočině se snížila plocha brambor za poslední období o devadesát procent a celostátně o osmdesát procent. Myslím si, že je to ostuda. Chtěl bych poděkovat panu ministru zemědělství, že zjednal nápravu, pokud jde o podporu této mnou oblíbené plodiny, nejlepší je s máslem a pažitkou.  Nejenom brambory na škrob, ale i konzumní brambory budou mít od nynějška tuto podporu. Dovážet egyptské brambory z Nilu, který se stal do jisté míry stokou, znamená určité zdravotnické riziko, zatímco brambory z Vysočiny i odjinud jsou daleko kvalitnější. Doufám, že zde není egyptský velvyslanec.A konečně třetí věc, která nás ještě čeká. Pan ministr zemědělství v jednom rozhovoru vyhlásil válku obchodním řetězcům a já bych se svojí pomocnou divizí k této válce rád připojil. Vzpomínám si na období, kdy mi před několika lety prezidenti agrární a potravinářské komory předali tabulku, jaká je zisková marže obchodních řetězců dnes a jaká byla před patnácti lety. Abych Vás dlouho nezdržoval, tak u rohlíku byla zisková marže před patnácti lety 17 % a dnes je 63 %. Totéž se v bledě modrém týká ostatních komodit.Šedesát tři procenta doslova varují. „Kdo z Vás to má?“ abych citoval jednoho polozapomenutého politika. Kdo z Vás má 63 % zisku? A to do toho nepočítám ještě zápisné, nepočítám do toho regálné, nepočítám do toho další omezení, kterým jsou vystaveni jak zemědělští komoditní výrobci, tak potravináři. Všude v okolních státech jsou obchodní řetězce domácí a podporují i odbyt domácích zemědělských výrobků. U nás je jediný obchodní řetězec, který je domácí. Je to COOP, bývalá Jednota, která má asi 2500 prodejen. A já bych si, pane ministře, velmi přál, aby Vaše a moje válka proti obchodním řetězcům a proti neuvěřitelně vysokým ziskům těchto řetězců skončila úspěšně, tedy tak, aby se tento zisk rozumně přerozdělil mezi zemědělské prvovýrobce, potravináře a obchodníky.Doufám, že až sem přijdu za rok, protože už jsem tady asi po desáté, takže budeme moci říci, že tuto válku se podařilo vyhrát.Děkuji Vám za Vaši pozornost.Miloš Zeman, prezident České republiky, České Budějovice, 28. srpna 2014
2014-01-26;http://www.zemanmilos.cz/cz/clanky/projev-prezidenta-republiky-behem-setkani-s-vedoucimi-zastupitelských-uradu-cr-v-zahranici-458188.htm;Projev prezidenta republiky během setkání s vedoucími zastupitelských úřadů ČR v zahraničí;Dobrý den, vážený pane ministře, vážené paní velvyslankyně, vážení páni velvyslanci,jsem rád, že se opět po roce setkáváme a jsem ještě raději, že mohu být nositelem dobrých zpráv. Jak víte, ještě před rokem existovaly tři zahraniční politiky České republiky. Ať už to byla politika Hradu, politika vlády nebo politika ministerstva zahraničí. Je nesporné, že tato trojkolejnost vyvolávala pochybnosti o naší zahraniční politice i o České republice obecně. Dobrá zpráva spočívá v tom, že se postupně tuto trojkolejnost podařilo odstranit, a to zejména ve dvou základních oblastech.První oblastí je náš vztah ne k Evropské unii, protože jsme jejím členem, ale naše postavení uvnitř Evropské unie. Víte velmi dobře, že jsme byli považováni za potížisty a byli jsme za ně považováni bohužel právem. A díky tomu se nebral ohled ani na oprávněné národní zájmy České republiky. Právě tím, že jsme se přihlásili k integračnímu jádru Evropské unie, se postupně pozice České republiky zlepšovala a já bych rád řekl, že to vůbec neznamená, že bychom měli mechanicky přikyvovat na všechno, co nám Evropská unie doporučí nebo dokonce nařídí a že bychom měli mít schopnost jasně si definovat náš národní zájem. Uvedu alespoň dva konkrétní příklady.Jak dobře víte, Evropská unie se snaží dosáhnout dvaceti sedmi procentního podílu obnovitelných zdrojů, což vzhledem ke struktuře našeho energetického mixu je pro Českou republiku naprosto nereálné. A vláda již s tímto návrhem vyjádřila nesouhlas. Nicméně když mně pan Van Rompuy říkal, že je to věc národních parlamentů a národních vlád a i když znám vlády, které odmítají tak vysoké procento obnovitelných zdrojů, rád bych z pouhého statistického hlediska věděl, jak se může oněch dvaceti sedmi procent obnovitelných zdrojů dosáhnout. To by i Energiewende v Německu musela vést ke sto procentům obnovitelných zdrojů a ani tam by to nestačilo. To je tedy první případ, kdy jasně artikulovaný národní zájem České republiky spojený s určitým nepatetickým evropanstvím, může vést k zesílení naší vyjednávací pozice.Druhý a poslední takový případ, chtěl bych ocenit úspěch české diplomacie, kde se podařilo ze sankcí vyjmout některé položky, a to právě ty, které byly v našem ekonomickém zájmu. To je tedy první příklad dosti razantního obratu a věřím, že nový předseda Evropské komise Jean-Claude Juncker, který je přesvědčený eurofederalista, bude české vládě i mně dobrým partnerem.Druhý příklad je nastoupení realistické a pragmatické politiky vůči Čínské lidové republice. Skončila naštěstí doba, kdy jsme moralizovali, poučovali jiné země, jak se mají chovat a přitom jsme často sami nedokázali zamést před vlastní prahem. Vítám tuto pozitivní změnu a pouze bych si přál, aby se týkala dalších zemí, zejména zemí, kde máme již dnes výrazné obchodní zájmy. Mám tím konkrétně na mysli např. země střední Asie.Měli bychom být tolerantnější k zemím, které nevyvážejí svoji ideologii na bodácích, měli bychom respektovat jejich kulturní odlišnosti a měli bychom si uvědomit, že v těchto zemích máme velmi výraznou konkurenci, a to právě z členských zemí Evropské unie. Jeden příklad za mnohé. V Ázerbájdžánu v Baku se ucházíme o stavbu metra. Nyní byl v Baku Francois Hollande a samozřejmě loboval za svoji firmu, konkrétně za Alston. A pokud bychom pokračovali v tradici nejmenovaného bývalého ministra zahraničí a jeho tiskových konferencí, pak bychom o tuto zakázku ve prospěch Francie přišli.To by byl výčet pozitivních zpráv. Mimochodem pokud jde o sledování této politiky, a to i při jmenování velvyslanců, chtěl bych Vás informovat, že v sobotu v Lánech proběhla moje schůzka s ministry „obraničí“ - obrany a zahraničí - mimochodem „obraničí“ je zajímavý novotvar a koneckonců může to představovat i dialektickou syntézu obou resortů, ale v každém případě jsem rád, že při přípravě na summit NATO ve Walesu, nikoli ve skotském Walesu, jak napsal jeden nejmenovaný poslanec, jsme dosáhli zásadní shody a sjednocení přístupu.Teď bych přešel od těch řekněme radostných zpráv ke zprávám méně radostným. Jak dobře víte, eskaloval konflikt na Ukrajině a tento konflikt má dvě rizika. Riziko aktuální a riziko potenciální. Aktuálním rizikem je občanská válka na Ukrajině, která již není pouhou hrozbou, ale realitou. Potenciálním rizikem je riziko ruské invaze na východní Ukrajinu, o jehož pravděpodobnosti můžeme diskutovat, ale je zcela určitě žádoucí, aby zejména na úrovni Severoatlantické aliance byly podniknuty preventivní akce, právě proto, aby k této invazi nedošlo.Na druhé straně jsem mnohokrát veřejně vyjádřil svoje pochybnosti o účinnosti ekonomických sankcí, které jsou podle mého názoru kontraproduktivní. Jak dobře víte, popularita prezidenta Putina dosáhla závratné výše devadesáti procent a to právě proto, že si vytváří jakýsi mýtus obležené pevnosti, kde Rusko vystupuje jako nevinná oběť a občané tomu alespoň zatím věří. Koneckonců hlasy proti těmto sankcím se ozvaly i z jiných zemí, ať je to Slovensko, Maďarsko. Ale při setkání s dalšími prezidenty jsem se setkal s obdobně, dejme tomu, váhavým, ne-li odmítavým postojem. Jsem rád, že sankce jsou limitovány patnáctým červencem příštího roku, jsem rád, že kancléřka Merkelová před několika dny vyjádřila názor, že ukrajinský konflikt nemá vojenské, ale pouze politické řešení. Myslím si, že ke stabilizaci na Ukrajině mohou přispět i říjnové volby. Prezident Porošenko projevil snahu konflikt urovnat mírovým způsobem, ale nelze zakrývat, že je pod určitým tlakem extrémistických sil, tedy pod tlakem Majdanu, který zdaleka není jenom shlukem demokratických demonstrantů, ale je i rejdištěm banderovských sil, což mimo jiné dokazuje velký Banderův portrét právě na Majdanu. A o Banderovcích si nemusíme nic povídat.Chci věřit, že tento konflikt má ne krátkodobý, to bych byl možná příliš velký optimista, ale minimálně střednědobý rozměr. Aniž bych přitom podceňoval jeho vážnost a domnívám se, že NATO by mělo, stejně tak jako Evropská unie, volit vyváženou strategii a uvědomovat si, že jsou zde dvě, nikoli jedno nebezpečí.To první jsem již zmínil a to druhé spočívá v tom, čemu se teď říká někdy Islámský stát a někdy chalífát. Možná, že jste viděli mapu tohoto chalífátu, kde do roku 2020 má obsahovat celý Iberský poloostrov, celý Balkán až k našim hranicím, celou střední Asii a půlku Afriky. Samozřejmě, že mi řeknete, že je to dílo blázna a že se to nikdy nemůže uskutečnit. Dobrá, nemusí se to uskutečnit v těchto rozměrech, ale pokud jste četli Hitlerův Mein Kampf, také byste to označili jako dílo blázna a přesto došlo k jeho částečné, ale značné realizaci. Proto se domnívám, že NATO by se mělo poučit ze zkušeností jak z Iráku, tak z Afghánistánu. Uvědomit si, že proti nám je poměrně silný a ideologicky zaťatý nepřítel, který postupně vytváří tzv. failed states, tedy zhroucené země. A zatímco před několika lety bylo zhroucenou zemí Somálsko, tak dnes je to Libye, Sýrie, Irák, Mali, Středoafrická republika a pochopitelně i Afghánistán a bohužel musím říci, že bude-li pokračovat občanská válka na Ukrajině, tak v dohledné době se tímto zborceným státem stane i Ukrajina. Mimo jiné, protože si likviduje těmito vojenskými operacemi svoji nejdůležitější průmyslovou bázi.Jsem si vědom toho, že miliardy, vložené např. do irácké operace, nevedly k implementaci demokratických západních hodnot a totéž lze říci o Afghánistánu. Neopakoval se zázrak, který se podařil MacArthurovi po kapitulaci Japonska a poučení, které z toho vyplývá, by mělo být to, že bychom měli bojovat nikoli nasazením pozemních vojsk, ale aktivními selektivními operacemi proti teroristickým základnám, ať už jsou umístěny na jakémkoli území, a samozřejmě i s využitím nové moderní vojenské technologie jako jsou například drony neboli bezpilotní letouny. Jsme tím zavázány památce zabitých vojáků, protože jejich oběť by neměla být vynaložena nadarmo. Ale na druhé straně, čas kdy jsme doufali, že v zemích s odlišnou kulturou zavedeme demokratický pluralistický systém, je nenávratně pryč.To samozřejmě neznamená, jak mi je někdy přisuzováno, že bychom měli přerušit nebo omezit styky se všemi arabskými zeměmi. Chtěl bych Vás informovat, že v dohledné době přijede na návštěvu České republiky na moje pozvání marocký král, pozvání má i egyptský prezident Sísí poté, co potlačil muslimské bratrstvo, a pozvání má i prezident Kurdistánu.Na druhé straně zhroucené země jsou živnou půdou pro vytváření nových a nových teroristických buněk, ať už jim přisuzujeme příslušnost k Al-Kajdě nebo jakékoli jiné teroristické organizaci. To se týká i situace na Středním východě. Víte dobře, že i Hamás je vyhlášen Evropskou unií jako teroristická organizace. Víte dobře, že právě vytvoření koaliční vlády mezi Hamásem a Fatahem vedlo k zbrzdění mírového procesu na Středním východě a víte taky dobře, že jsem pozval nově zvoleného izraelského prezidenta na návštěvu do Prahy, protože se domnívám, že by naše politika neměla být jako kolotoč a že by měla udržovat jasnou proizraelskou linii. Mimochodem nemám nic proti humanitární pomoci Palestině. Přál bych si pouze, aby tato humanitární pomoc nekončila v rukou Hamásu, aby cement byl věnován na výstavku nových budov a nikoli na výstavku nových tunelů a aby i agentury OSN v Gaze se poněkud pečlivěji staraly o to, zda v jejich sídlech nejsou umístěny útočné zbraně.Takže stojíme dvěma rizikům tváří v tvář. Jedno riziko je blízko našich hranic, druhé je vzdálenější, ale opakuji stále znovu a znovu, že teroristické buňky mohou velmi snadno prosáknout na evropské území, včetně České republiky.To je tedy velmi stručný popis dvou úspěchů, za které můžeme, a dvou neúspěchů za které sice nemůžeme, ale kterým reálně musíme čelit - ukrajinské krizi a, ať už tomu budeme říkat jakkoli, nárůstu mezinárodního terorismu a překvapivých úspěchů, např. v Iráku, ale i jinde. Mimochodem pokládám za naprosto absurdní, abychom podporovali Al-Kajdu v Sýrii, když proti ní bojujeme v Afghánistánu. I zde by naše politika měla být poněkud konzistentnější.Závěrem mi dovolte, abych konstatoval, že i před tím zhruba rokem zamrzlý proces jmenování nových velvyslanců se v celku úspěšně rozběhl. Nad každým velvyslancem je vedená věcná a argumentovaná diskuze, kde dochází k naprosto přirozenému konfliktu dvou kritérií. Kritérií ekonomické erudice a řekněme diplomatické erudice a samozřejmě optimální řešení je, když nový velvyslanec má erudici v obou oblastech. Teď jsme vyzkoušeli zajímavou novinku. U jednoho kandidáta na velvyslance jsme ho požádali, aby zpracoval stručnou koncepci vztahů s dotyčnou zemí, což učinil a zpracoval ji dobře. Já nechci přehánět a nechci tvrdit, že velvyslance posíláme do zemí, které si nejdříve musí zjistit prstem na mapě, ale samozřejmě jsou nebo alespoň byli velvyslanci, jejichž vědomosti o destinacích, kam byli určeni, byly jemně řečeno velmi, velmi omezené.Nechal jsem se přesvědčit, že je zbytečné slučovat CzechInvest a CzechTrade, protože mají odlišné poslání. Naopak stále nejsem přesvědčen o nutnosti duplicity v oblasti CzechTourismu a českých center, protože tam vidím značnou podobnost a možnost sloučení. Ale v každém případě to, co je důležité, je, aby tyto instituce velmi úzce spolupracovaly s našimi ambasádami a aby naši velvyslanci a samozřejmě i personál ambasád byli schopni podporovat export českých výrobků a naopak v zemích s přebytečnou likviditou dosáhnout přitáhnutí zahraničních investorů. Jsem velmi rád, že v poslední době se to začíná velmi dobře dařit u Jižní Koreje, ale jsem přesvědčen, že takových zemí je více a někdy právě naše určitá pasivita vede k tomu, že zahraniční investoři jdou do jiných zemí. A koneckonců když jsem uvedl příklad Ázerbájdžánu, mohl bych mluvit i o příkladech dalších zemí, ale pevně věřím, že se podaří, aby ekonomická diplomacie, která je v programovém prohlášení vlády, sestoupila z úst do rukou, to znamená, stala se aktivním nástrojem naší hospodářské politiky.Závěrem mi dovolte, abych Vám popřál ve Vaší jistě nelehké práci daleko od domova hodně úspěchů, hodně štěstí a hodně životní pohody.Děkuji Vám za Vaši pozornost.                       Miloš Zeman, prezident České republiky, Pražský hrad, 26. srpna 2014       
2014-01-23;http://www.zemanmilos.cz/cz/clanky/projev-prezidenta-republiky-behem-prijeti-ceských-tenistek-na-prazskem-hrade-297502.htm;Projev prezidenta republiky během přijetí českých tenistek na Pražském hradě;Chtěl bych se omluvit, že jsem Vás nepozval sám, ale měl jsem k tomu jediný důvod. Velká většina politiků se totiž nesmírně ráda tulí k úspěšným, tak trochu se přihřívá na jejich slávě a chlubí se cizím peřím. Takže já bych se velmi rád přitulil k Petře Kvitové a tvářil bych se, že ten Wimbledon jsem v podstatě vyhrál já, i když neumím ani pinknout. A proto jsem velmi rád, že jste projevily zájem o toto setkání a chtěl bych Vám za to moc a moc poděkovat.A na závěr, samozřejmě, že budete kdykoli vítáni na Pražském hradě, nejenom pokud se budete chtít podělit o radost z vítězství, ale také o smutek z prohry. Ne, že bych Vám to přál, ale i prohra je součástí života těžkého.Miloš Zeman, prezident České republiky, Pražský hrad, 23. července 2014
2014-01-27;http://www.zemanmilos.cz/cz/clanky/projev-prezidenta-republiky-behem-setkani-s-obcany-trebice-127042.htm;Projev prezidenta republiky během setkání s občany Třebíče;Vážený pane hejtmane, milý Jiří, vážený pane starosto, dámy a pánové,pro některé politiky je snadné pronášet vznešená slova právo, morálka, prosperita, svoboda a přitom to jsou často politici, kteří kradou a o to více vznešených slov mají ve svých ústech. Já jsem nepřijel do Třebíče, abych pronášel vznešená slova, přijel jsem proto, abych s Vámi diskutoval o Vašich konkrétních problémech, a troufám si tvrdit, že Vaším největším problémem je nezaměstnanost. Třebíč je v Jihlavském kraji okresem s největší nezaměstnaností, a to 11 %, to znamená, že více než každý desátý člověk nemá práci. Ano, mezi nimi jistě jsou i lidé, kteří žijí ze sociálních dávek a kteří nabízenou práci odmítají a také, a já věřím, že převážně, jsou zde lidé, kteří práci hledají. A my bychom měli společně přemýšlet, jak tento konkrétní problém vyřešit. Přeji Třebíči, aby se stala v budoucím volebním období statutárním městem, aby se pan starosta tedy stal primátorem, ale upřímně řečeno, toho se nenajíte, to je, jak říkají Němci „title ohne Mittel“. Title, za kterým nejsou žádné prostředky.Pojďme se na věc podívat z pohledu jiných měst. Začali jsme s panem hejtmanem v Jihlavě, kde je firma Bosch a zaměstnává více než 4000 lidí. Pokračovali jsme do Žďáru nad Sázavou, kde je firma ŽĎAS a ta zaměstnává kolem 2000 lidí. Teď dopoledne jsme byli ve Velké Bíteši, kde je První brněnská strojírna, také s vysokým počtem zaměstnanců. A já se ptám - jakou továrnu tady máte Vy? A celý problém spočívá v tom, že je tady pouze jedna jediná továrna a ta se jmenuje Dukovany.Chtěl bych Vám říci, že jsem velkým zastáncem jaderné energetiky. Také jedna ze čtyř cen „Ropák roku“, které jsem dostal, byla cena za dokončení temelínské jaderné elektrárny. A chtěl bych Vám říci, že plně podporuji rozšíření Dukovan, protože si myslím, že právě jaderná energetika je skutečnou budoucností české energetiky a že naopak touto budoucností nejsou plochy zemědělské půdy pokryté solárními panely, na které jejich majitelé pobírají neuvěřitelně vysoké dotace, a tyto dotace zdražují elektřinu a promítají se jak do cen spotřebitelů, tak do cen výrobců.Chtěl bych ocenit i to, že v Třebíči se v minulých letech podařila rozsáhlá rekonstrukce historických památek, že teď, jak mě pan starosta informoval, se snažíte rekonstruovat kilometr dlouhý baťovský podnik Borovina a doufám, že se Vám to, až sem příště přijedu, podaří. A vážím si i obrovské práce, která byla vykonána při rekonstrukci židovských památek a židovské čtvrti.Chtěl bych se s úctou sklonit před stovkami a stovkami židovských spoluobčanů, kteří zahynuli v koncentračních táborech. S velkou radostí jsem přijal slova pana starosty, že zde v Třebíči bylo skutečné soužití národností, soužití kultur, že zde nebyly žádné vážné konflikty, natož pogromy, a v tomto smyslu, že Třebíč byla, a já věřím, že zůstala, místem tolerance a místem přátelství. A protože všichni jsme přátelé Vysočiny, jsem si vědom toho, že jsem přijel do města svých přátel.Děkuji Vám za pozornost.    Miloš Zeman, prezident České republiky, Třebíč, 27. června 2014
2014-01-26;http://www.zemanmilos.cz/cz/clanky/projev-prezidenta-republiky-pri-setkani-s-obcany-jihlavy-750268.htm;Projev prezidenta republiky při setkání s občany Jihlavy;"Tak já se především chopím mikrofonu a chtěl bych pozdravit všechny občany Jihlavy, kteří přišli na toto náměstí. Stál jsem tady mnohokrát, ale uznávám, že poprvé jako prezident. A proto je mojí milou povinností poděkovat, jednak samozřejmě těm kdo mě dali v prezidentských volbách svůj hlas, ale také těm, kdo dali svůj hlas mému protikandidátovi nebo v prvním kole protikandidátům, protože žít ve svobodě znamená mít možnost vybrat si z více možností a nikoli pouze z možnosti jediné. Cítím se na Vysočině doma z toho prostého důvodu, že bez ohledu na funkci, kterou zrovna zastávám nebo nezastávám, posledních dvacet let trávím letní i zimní dovolenou výlučně na Vysočině nikoli například v Toskánsku a budu tak činit i nadále do konce svého života. Přijel jsem sem, protože prezident nemůže být uzavřený na Hradě nebo na zámku v Lánech. Prezident se nemá obklopovat jenom hloučkem kamarádů, kteří mu říkají: „Pane prezidente, Vy jste tak neuvěřitelně, ale neuvěřitelně geniální."" A prezident zálibně naslouchá a je mu dobře. Skutečný prezident, zvláště když byl zvolen přímou volbou občany a nikoli pouze 281 poslancem či senátorem, by měl co nejčastěji vyjíždět mezi lidi. Já bych nikdy nevyslovil slovo obyčejné lidi, protože každý z nás je nějakým způsobem neobyčejný. Každý z nás buď zasadil nebo zasadí strom, postaví dům, za každým z nás zůstane nějaké konkrétní dílo, někdy hodné úcty, někdy jako tato zajímavá budova, spíše vyvolává pochybnosti, ale i to je dům. A v každém případě, ten kdo říká druhým lidem obyčejní lidé, se chová jako papaláš, chová se jako člověk, který se nad tyto lidi nadřazuje a shovívavě jim říká: „Vy obyčejní lidé, nyní k Vám mluví někdo, pan někdo."" A právě proto bych chtěl porušit jednu tradici, která je u politiků obvyklá. Nechtěl bych být jako Fidel Castro, který mluví šest až osm hodin, alespoň ve svých lepších letech, takže mu posluchači dílem usnou, dílem utečou a po útěku jsou popraveni za neúctu k velkému vůdci. Chtěl bych Vás jenom úvodním slovem pozdravit a poprosit Vás o Vaše otázky, protože prezident má více naslouchat a méně mluvit a to co od občanů slyší, by měl přenášet na úroveň vlády na úroveň Parlamentu. Víte, že prezident má přednostní právo vystoupení v Poslanecké sněmovně a Senátu a víte, že může kdykoli navštívit zasedání vlády a že si může pozvat jakéhokoli ministra? My jsme s panem hejtmanem diskutovali problémy Vysočiny. Vím o nich, dnes dopoledne jsem navštívil nejvýznamnějšího zaměstnavatele firmu BOSCH, kde je údajný průměrný výdělek zaměstnanců 35 tisíc korun měsíčně, což si myslím, že je skvělý výsledek a přál bych si proto, abych v diskuzi, která nyní bude následovat, slyšel co nejvíce, často i kacířských, neortodoxních, nezvyklých názorů, chcete-li provokativních názorů, které nás všechny jak tady stojíme přinutí k přemýšlení o Vašich myšlenkách.Tomáš Masaryk kdysi napsal, že myšlení bolí, ale myslím si, že trocha té bolesti bude užitečná. Snažme se společně přemýšlet, snažme se říci, co v naší zemi považujeme za nejdůležitější otázky a snažme se diskutovat o tom, jak je společně a ne proti sobě řešit.Děkuji Vám za Vaši pozornost.  Miloš Zeman, prezident České republiky, Jihlava, 26. června 2014"
2014-01-25;http://www.zemanmilos.cz/cz/clanky/projev-prezidenta-republiky-behem-setkani-s-predstaviteli-kraje-vysocina-642058.htm;Projev prezidenta republiky během setkání s představiteli Kraje Vysočina;Vážený pane hejtmane, dámy a pánové,teď se dívám na támhletu obrazovku a vzpomínám si na jeden verš: „Z oblohy šlehají plameny jeřabin a cítíš vůni posledního sena“, to je z kantáty Otvírání studánek Bohuslava Martinů. Jeřabiny vidím, do posledního sena je ještě poměrně daleko, ale jsem rád, že tady jsem, protože na Vysočinu se po ukončení svého funkčního období zcela určitě vrátím a cítím se tady doma.  Dokonce jsem vytvořil teorii, podle níž Kolín, mé rodné město, je součástí Vysočiny, což mohu, pane hejtmane, hravě prokázat, protože v Kolíně jsou poslední výběžky Železných hor a Železné hory, jak obecně známo, jsou považovány za součást Vysočiny.Seznámil jsem se samozřejmě velmi podrobně s problémy Vašeho kraje. Jak víte, je standardní struktura, kdy se snažím setkat s co největším počtem lidí jak na náměstích, tak na zasedání zastupitelstev, osobností kraje, podnikatelů, odborářů atd. A abych mluvil o konkrétních problémech, nebudu zakrývat, že s panem hejtmanem se známe dlouhá léta a setkávali jsme se na mé chalupě v Novém Veselí. Už tehdy jsme diskutovali o drobném projektu, který letos na podzim, což je spíš zajímavé pro novináře než pro zastupitele, bude úspěšně dovršen, to znamená zasazení stromu na hrázi rybníka v Novém Veselí. Ale abych přešel k důležitějším otázkám. Hovořili jsme s panem hejtmanem o možnosti, která se otevřela i při mé návštěvě Libereckého kraje, o tom, že by se měla postupně dobudovat struktura krajských soudů tak, aby každé krajské město mělo vedle krajského policejního ředitelství také svůj krajský soud. Hovořili jsme o tom, že v situaci, kdy ve státním fondu dopravní infrastruktury jsou nevyčerpané prostředky, které bohužel nemohou být využity pro dálnice nebo silnice první třídy z toho důvodu, že chybí projektová připravenost a někde i výkup pozemků, že tedy tyto prostředky mohly být relokovány právě ve prospěch krajů a jejich dopravních investic. Mám zatím přísliby jak paní ministryně spravedlnosti, tak pana ministra financí v tomto ohledu. A protože sliby se mají plnit, tak věřím, že oba ministři tyto sliby splní.Víte, že jsem velký zastánce jaderné energetiky a nesnáším, když jsou naše pole pokryta solárními panely. Takže plně podporuji úmysl, aby se rozšířila kapacita jaderné elektrárny v Dukovanech.Co říci závěrem? Snad jenom to, co už napsal František Halas ve své básni. Když jsem řekl, že se po ukončení svého funkčního období vrátím na Vysočinu, tak bych citoval Františka Halase: „ A kdyby mně oči jen pro pláč zbyly, já se tam vrátím, já se tam třeba i po slepu vrátím.“Děkuji Vám za Vaši pozornost.Miloš Zeman, prezident České republiky, Jihlava, 25. června 2014
2014-01-24;http://www.zemanmilos.cz/cz/clanky/projev-prezidenta-republiky-v-narodnim-pamatniku-v-praze-na-vitkove-341843.htm;Projev prezidenta republiky v Národním památníku v Praze na Vítkově;Vážený pane prezidente Klausi, vážený pane předsedo vlády, vážený pane předsedo ústavního soudu, vážení ústavní činitelé, excelence, dámy a pánové,scházíme se při příležitosti zahájení první světové války, která ve své době byla nazvána Velkou válkou, protože nikdo neočekával, že její hrůzy se budou v ještě větším rozsahu za dvacet let opakovat. Přál bych si, aby toto naše setkání bylo slavnostní smíření. Protože dějiny za oněch sto let odvanuly hněv a nenávist, pocit křivdy a utrpení, který byl ve válečných i těsně poválečných generacích.Naše země je pokryta stovkami pomníčků, do nichž jsou vytesána jména padlých, bez ohledu na to, na které straně zemřeli. Myslím si, že je na historicích, aby analyzovali příčiny první světové války, ale je na nás, abychom si uvědomili její důsledky. Důsledky, s nimiž nikdo z těch, kdo nepřipravovali nebo připravovali Velkou válku, nikdy nepočítal.Těmito hlavními důsledky byl vznik tří diktatur. Komunistické diktatury v Rusku, krátce poté fašistické diktatury v Itálii, protože Itálie byť byla formálně na vítězné straně, nebyla spokojena se svými územními zisky, a poté ve třicátých letech nacistické diktatury v Německu.Důsledkem Velké války bylo také pacifistické hnutí, které pod heslem „Již nikdy válku“ sice získávalo na obrovské popularitě, ale ve svých důsledcích nejen, že nebylo schopno válce zabránit, ale některými svými činy, zejména politikou tzv. usmiřování, naopak přípravě vzniku války napomáhalo.Chyběla tehdy jasná institucionální základna, která by válce zabránila a tuto základnu nemohly nahradit ani dohody, ani například Briand-Kelloggův pakt. Tehdejší Spojené národy byly nesmírně slabou institucí, částečně i díky americkému izolacionismu, který zabránil účasti Spojených států v této organizaci. A tak lidstvo muselo projít ještě jedním daleko větším utrpením. Utrpením, pro které bylo specifické i to, že v míře daleko větší než první světová válka postihovalo právě civilní obyvatelstvo. A teprve po skončení této druhé války se v Evropě i ve světě začaly vytvářet struktury, které pomohly další válce zabránit.Chtěl bych vzpomenout zejména dvou mužů, kteří stáli v čele dlouhodobě znepřátelených států Francie a Německa. Mužů, kteří si dokázali podat ruce a dokázali minulost nikoli zapomenout, ale překonat. Právě kolem francouzsko-německé osy se začala postupně vytvářet integrující se Evropa. A právě Evropská unie je jednou z příčin, proč nikoli na našem kontinentu, ale v jejím území války nevypukají.Jsem si vědom toho, že v našem okolí existují válečná ohniska, která se mohou buď přemístit až k nám, nebo mohou významně ovlivnit náš mírový život. Ať už je to Ukrajina, ať už je to Irák, Afghánistán, Mali a mnohé další země. A jsem hrdý na to, že v Afghánistánu i jinde naši vojáci, novodobá generace našich veteránů, splácejí dluh, který jsme získali vznikem vlastní svobody, a bojují za svobodu druhých.Jsem si také vědom toho, že mír není něčím, co by nám bylo dáno na věky. Že i za mír a svobodu se musí trvale bojovat a že tento boj má dvě formy. Formu takzvané „měkké“, tedy ekonomické a diplomatické síly, a formu síly tvrdé, vojenské. To, že je Česká republika členem obou uskupení, tedy jak Evropské unie, tak Severoatlantické aliance, nám dává garanci bezpečnosti. Ale žádná bezpečnost není zadarmo a je povinností České republiky, aby v obou těchto strukturách ke společné kolektivní společnosti trvale přispívala.Dámy a pánové, při příležitosti dnešního dne bychom měli odložit hněv a nenávist a jediný pocit, který bychom dnes měli mít, by měla být lítost a soucit.Pokoj všem padlým a mír na zemi všem lidem dobré vůle.Miloš Zeman, prezident České republiky, Národní památník Vítkov, Praha, 24. června 2014
2014-01-24;http://www.zemanmilos.cz/cz/clanky/projev-prezidenta-republiky-pri-zahajeni-výstavy-v-sidle-vojenskeho-historickeho-ustavu-„v-zakopech-1-svetove-valky--813289.htm;"Projev prezidenta republiky při zahájení výstavy v sídle Vojenského historického ústavu „V zákopech 1. světové války""";Vážení členové vlády, vážený pane řediteli,není zvykem pronášet během jediného dne dva projevy v zásadě na totéž téma, zvláště když předpokládám, že většina z Vás byla na Vítkově. Nicméně přesto mně dovolte několik slov.Říká se někdy, že politika má své slavné dny a své všední dny, a těch všedních dnů je daleko více než těch dnů slavných. A stejně tak i válka má své rádoby slavné dny a má svoje všední dny a i těch válečných všedních dnů je mnohonásobně více než dnů slavných.Jen bláto a špína zákopů a nekonečná válka, jako byla třeba u Verdunu, kdy postup o jednoho nebo dva kilometry byl vykoupen tisíci mrtvých a pak je zpravodajství z války, které ukazuje nablýskané generály v dobře vyleštěných botách a v dobře vyžehlených uniformách, jak s dalekohledy v ruce a v naprostém bezpečí pozorují, jak druzí umírají. A na těch filmových záběrech, také vidíte výbuch děla Tlusté Berty. Ten výbuch vypadá tak trochu jako hřib atomové bomby, ale nikdo si neuvědomí, že pod tímto hřibem umírá dědic selského statku, umírá dělník, umírá řemeslník a umírá naprosto zbytečně. Třeba jenom proto, že generálové neznali svoje vojenské řemeslo. Ono se většinou říká, že generálové se připravují na minulou válku a naprosto zbytečně hnali své vojáky na jatka, na minová pole nebo je nechali zemřít v zákopech.Dovolte mi, abych poděkoval Vojenskému historickému ústavu za to, že uspořádal výstavu o všedních dnech války, nikoli o těch nablýskaných, nikoli o těch přehlídkách, ale o tom, co bylo v minulosti skrýváno a co dnes vychází na povrch.A milý pane řediteli, dovolte mi ještě jedno osobní poděkování. V době, když jsem byl deset let důchodcem na Vysočině, jste mi pravidelně posílali svůj vojenský historický časopis a musím říci, že je to téměř jediné periodikum z těch, která jsem dostával, který jsem přečetl od začátku až do konce. Dovolte mi, abych při příležitosti zahájení této výstavy poděkoval Vojenskému historickému ústavu, nejenom za tuto výstavu, ale i za jeho publikační činnost a s potěšením jsem vyslechl projev pana ministra obrany, který před svědky hovořil o finanční injekci pro Váš ústav. Myslím si, že je málo ústavů, které si takovou podporu zaslouží více než Vy.Děkuji Vám za Vaši pozornost.   Miloš Zeman, prezident České republiky, Praha, 24. června 2014
2014-01-22;http://www.zemanmilos.cz/cz/clanky/projev-prezidenta-republiky-na-pietnim-shromazdeni-k-72-výroci-vyhlazeni-osady-lezaky-252981.htm;Projev prezidenta republiky na pietním shromáždění k 72. výročí vyhlazení osady Ležáky;"Vážení účastníci pietního shromáždění,dovolte mi, abych svoje vystoupení započal poněkud netradičním způsobem, a sice citací projevu zastupujícího říšského protektora Reinharda Heydricha, neveřejného projevu podotýkám, z podzimu 1941 v Praze: „Po vítězné válce tento český ksindl tady konec konců v tomto prostoru nemá co dělat. Češi budou roztříděni do čtyř skupin - první, která je rasově vyhovující a správného smýšlení bude poněmčena, druhá, která je rasově vyhovující a nesprávného smýšlení bude postřílena, protože právě ti jsou ti nejnebezpečnější, třetí, rasově nevyhovující a nesprávného smýšlení budou posláni do koncentračních táborů na Sibiři a konečně čtvrtá, rasově nevyhovující, ale správného smýšlení bude dělat dozorce v těchto koncentračních táborech."" Je to ironie dějin, že se kolaborantům, kteří nemohli do třetího kolena prokázat své árijské předky, nabízel jako vrchol kariéry post dozorce v sibiřských koncentrácích. V té době, na podzim 1941, se opravdu zdálo, že Německo ve válce zvítězí a v takovém případě našemu národu, podle tohoto citátu druhého nejmocnějšího muže říše, hrozila genocida a i Češi si měli prožit svůj holokaust. Jestliže k tomu nedošlo, je to zásluha milionů mužů a žen, kteří bojovali po celém světě na všech frontách druhé světové války. Ale i když každodenně nasazovali svůj život, jejich situace byla přesto o něco slavnější, než situace těch, kdo bojovali v domácím odboji v obklíčení nepřátel a s téměř úplnou jistotou, že svůj život ztratí. Chtěl bych vyjádřit hlubokou vděčnost právě těmto bojovníkům domácího odboje. A na území Ležáků bych chtěl připomenout, že za svobodu se musí bojovat a že svoboda vyžaduje odvahu zemřít v boji, než se nechat vyhladit a než uvěřit falešným slibům těch, kdo po dobu války potřebovali, aby tento národ pro ně pracoval, ale po vítězné válce ho chtěli poslat na smrt. Mezi obyvateli Ležáků bych chtěl ještě zmínit jméno radisty Potůčka, který zahynul při výslechu ve Veselce v Pardubicích a který byl součástí té odbojové skupiny, která se účastnila svým způsobem atentátu právě na Reinharda Heydricha. Heydrichem jsem začal, Heydrichem skončím: „Vzdávám úctu všem, kdo v tomto boji padli, ať už bojovali přímo nebo pomáhali bojujícím, čest jejich památce.""Miloš Zeman, prezident České republiky, Ležáky, 22. června 2014"
2014-01-18;http://www.zemanmilos.cz/cz/clanky/projev-prezidenta-republiky-behem-zahajeni-festivalu-exportu-cz-2014-127771.htm;Projev prezidenta republiky během zahájení Festivalu Exportu CZ 2014;Dámy a pánové,děkuji za pozvání na Festival Exportu. Vidím zde mnoho známých tváří. Chtěl bych Vám všem poděkovat, že jste přišli a místo dlouhých politických projevů říci několik poznámek člověka, který soustavně tvrdí, že potřebujeme jak průmyslovou, tak proexportní politiku. A tvrdil to i v dobách, kdy tehdy vládnoucí neoliberální ideologie tvrdila, že průmyslová politika je nesmysl, proexportní politika je nesmysl, schopný podnik si pomůže sám a neschopný podnik zanikne a tím uvolní místo na trhu těm schopnějším.Tato lehce lidojedská představa vzala za své a přijali jsme opačný názor, že je třeba exportní politiky a že je také třeba ekonomická diplomacie. A teď je jenom dobře, abychom u tohoto názoru nezůstali a ptali se, jakými konkrétními činy tuto proexportní politiku realizovat.Ve Vašem programu mě velice zaujal termín exportní mág, jako tutor, který bude školit ty, kdo jsou méně úspěšní, jak pronikat na zahraniční trhy a jak využívat mezer na těchto trzích. Prošel jsem za první rok svého prezidentství desítky podniků a s několika takovými exportními mágy jsem se potkal. Jeden z nich tady možná sedí, i když ho takhle z dálky nevidím. Je to šéf podniku Veba Broumov, který objevil zajímavou mezeru na trhu. Víte, že na severu se textilky a sklárny ocitly ve velice obtížné situaci, a Veba Broumov změnila teritorium svého exportu a paradoxně se tímto teritoriem stala Afrika, zejména severní Afrika? Touto mezerou na trhu je africký brokát a na Vebu Broumov se valí zakázky afrického brokátu, firma prosperuje, přijímá zaměstnance a zvyšuje zisk.Samozřejmě, že takových exportních mágů je u nás víc, ale musí to být srdcař, musí rozumět svému oboru a nesmí se bát vyhledávat nová teritoria, vytvářet nový sortiment a teprve potom může mít naději na úspěch.Jak mu v této věci může pomoci stát? Je pravda, že malé a střední podniky nemají tolik peněz, aby si mohli zřizovat nějaké filiálky v zahraničí, a myslím si, že podniky zahraničního obchodu, které dříve existovaly, plnily určitou užitečnou roli. Třeba, že byly formalizované, byrokratizované atd. Dnes za ně hledáme, zejména pro ty malé a střední podniky, určitou náhradu a můžeme ji najít v několika institucích.Já sám zastávám poněkud radikální názor, že by bylo zapotřebí vyměnit všechny velvyslance, kteří nemají ekonomické vzdělání, protože velvyslanec tady není od toho, aby psal sáhodlouhé zprávy, jak se hádají jednotlivé frakce v různých vládnoucích stranách, ale je tady od toho, aby právě vyhledával příslušná exportní teritoria a sortiment, komunikoval s místními podniky a to oběma směry, tzn. i směrem pro zahraniční investory zejména v kapitálově vybavených zemích. Dělal to Czech Invest, já pevně doufám, že se jednou vrátí jeho slavná doba, kdy Czech Invest vedl Martin Jahn, protože každá instituce je tak kvalitní, jak kvalitní je její šéf.Takže tady máme co? Máme tady ty ambasády a máme tady na ambasádách obchodní zastupitelství. Až dosud existovala válka mezi ministerstvem zahraničí a ministerstvem průmyslu a obchodu. Tato válka do jisté míry skončila dohodou mezi tehdejšími ministry Ciencialou a Kohoutem. Byla to v podstatě válka vykolíkování si kompetencí. Doufám, že i nová vláda nebude v této válce pokračovat a bude minimálně dodržovat uzavřenou dohodu, případně ji ještě dále rozšíří, protože si myslím, že obchodní zastupitelství je nejdůležitější součástí ambasády.Ale to není všechno. Nezapomeňte, že kromě velvyslanců máme i konzuly. A dobrý konzul dokáže udělat víc služeb českému průmyslu než špatný velvyslanec. A že máme honorární konzuly, kterých si vůbec nevážíme, a oni přitom veškerý svůj provoz financují z vlastních prostředků. Krásným příkladem takového honorárního konzula je pan Novák z Atlanty, který pro český export ve Spojených státech udělal víc než deset našich velvyslanců dohromady. Právě proto se mu chystám dát k dvacátému osmému říjnu vyznamenání za zásluhy. Takže využívejme i služeb honorárních konzulů, na které se často zapomíná.A pak tady máme již zmiňovaný Czech Trade, o kterém zatím téměř nic nevím, i když existuje docela dlouho, což může být buď důsledkem mé totální neznalosti, nebo důsledkem toho, že nic nedělá. Posuďte sami, která varianta je blíže pravdě.A pak jsou tady konečně dvě instituce, o kterých vím až příliš mnoho. Začnu Českou exportní bankou, která se tady vychvalovala. Já s tím vychvalováním naprosto nesouhlasím. Česká exportní banka poskytla takový objem klasifikovaných, tzn. nesplatitelných úvěrů, a to zejména v posledních dvou letech, že lze pochybovat o schopnostech jejich, ať už současných nebo bývalých manažerů. Víte, ono poskytnout úvěr je velmi snadné. Prověřit si jeho zjistitelnost je velmi obtížné zejména v zemích, které mají složitou byrokracii a kde se třeba zástava pozemkem ukáže jako nesmyslná, protože ten pozemek už dávno patří někomu jinému. Takže myslím si, že bláznivý nápad udělat z České exportní banky druhou špatnou banku, to jest druhou Konsolidační banku, je důvod k pochybnostem o funkčnosti České exportní banky minimálně v jejím dosavadním provedení.V roce 2002 jsme měli deficit státního rozpočtu 46 miliard korun, ale z toho 36 miliard byly tzv. transformační dluhy, takže rozpočet byl v podstatě vyrovnaný. A to byly dluhy vesměs Konsolidační banky. A ta špatná banka skončila tak, že si dluhy kupovali až za sedm procent v různých balíčcích buď přímo bývalí dlužníci, já bych nechtěl říci úvěroví podvodníci, ale docela se to k tomu blížilo, anebo nastrčené osoby. Za sedm procent nominále. Nekupte to, když je to tak levné. Opakovat tuto zkušenost je podle mého názoru tragická chyba a jsem rád, že nápad udělat novou špatnou banku, když jste s takovými náklady konečně ozdravili bankovní sektor, zapadne, jak se s oblibou říká, na smetišti ekonomických dějin.Druhou institucí je EGAP, o němž si myslím, že podobně jako je snadné dát úvěr všem, tak je snadné pojistit všechno. A právě proto je to nesprávná cesta. Právě proto opravdová úvěrující banka má informace, které minimalizují podíl klasifikovaných úvěrů. Opravdová pojišťovací společnost má informace, kvůli které nepustí apartmány v Tunisku, abych uvedl Vám asi známý případ, ale těch případů je celá řada, kde se nakonec ukáže, že na tom ztrácíme celých sto procent.Takže v čem je řešení? Myslím si, že je potřeba zvýšit úlohu obchodních zastupitelství a v optimálním případě dosáhnout toho, aby sami velvyslanci byli ekonomickými experty. Je zapotřebí udělat z Czech Tradu, České exportní banky a z EGAPU normální komerční instituce, tedy přesněji řečeno instituce hospodařící podle komerčních pravidel, kde jsou jejich manažeři odměňováni na základě skutečně dosažených výsledků a nikoli například na základě své politické příslušnosti. Protože tam, kde jde o státní nebo polostátní instituce, je to lákavé sousto pro politické strany, aby tam poslali svoje exponenty, kteří, jak říká Šimek s Grossmanem „na třetí pokus najdou Kamčatku na mapě“, a to je tak všechno, co od nich lze očekávat.Je potřeba, aby byly odstraněny některé byrokratické překážky, např. při vydávání víz, a abychom si nehráli na pupek světa, který diktuje jiným zemím, jak se mají chovat. A to je poslední poznámka, kterou Vám chci říci.Nedávno měl do České republiky přijet uzbecký prezident Karimov. Bylo to reciproční pozvání od mého předchůdce, ale já jsem to samozřejmě akceptoval. A ti, kdo tak krásně bojují za lidská práva, prohlásili, že Karimov je v České republice naprosto nepřijatelný, protože ve své zemi lidská práva potlačuje. Organizace Human Rights Watch oznámila, že Karimov má v Uzbekistánu třicet dva politických vězňů a jak to bývá při prezidentských návštěvách, v první fázi je rozhovor na čtyři oči a není nic snadnějšího, než požádat příslušného prezidenta o nějaké humanitární gesto tohoto typu.Nicméně pražský primátor Hudeček spustil lavinu, že Karimov je v České republice nežádoucí osoba, aniž by mu do toho cokoli bylo, a návštěva, diplomatickým jazykem řečeno, se odložila. Naše investice v Uzbekistánu se poněkud zbrzdily. Pokud jste dobře informovaní, tak se totéž v modrém opakuje v Ázerbájdžánu, kde je velmi výrazně ohrožena naše dodávka do stavby metra v Baku. A těch třicet dva vězňů samozřejmě zůstalo v uzbeckých věznicích, takže není nic snadnějšího, než se prsit na tiskových konferencích a vykládat, jak bojujeme za lidská práva, místo toho, abychom dokázali organicky skloubit skutečnou pomoc, dejme tomu politickým vězňům, s našimi hospodářskými zájmy.Jinými slovy, nemyslím si, že jedno vylučuje druhé, ale myslím si, že je třeba mít schopnost kombinovat obojí a že ten, kdo tyto schopnosti nemá, se soustřeďuje právě na boj za lidská práva. Protože bojovat za spojení ekonomické spolupráce s lidskými právy je daleko obtížnější.Děkuji Vám za Vaši pozornost.Miloš Zeman, prezident České republiky, Kongresové centrum Praha, 18. června 2014
2014-01-11;http://www.zemanmilos.cz/cz/clanky/projev-prezidenta-republiky-behem-setkani-s-obcany-jablonce-nad-nisou.htm;Projev prezidenta republiky během setkání s občany Jablonce nad Nisou;Vážený pane hejtmane, vážený pane primátore,je mi opravdu líto, že jsem Vám zabránil nosit si svůj nádherný primátorský řetěz, protože jsem jak pana hejtmana, tak sebe, tak pana primátora poprosil, abychom nepředstírali, že jsme papaláši, kteří chodí v saku v tomhle horku, a svlékli se do košile. Což se nám podařilo, i když ta košile je už teď propocená.V Jablonci jsem asi tak po třicáté a většinou jsem tady navštěvoval, ještě jako důchodce z Vysočiny, nikoli jako prezident, místní podniky, zejména Preciosu, která, jak víte, je největším zaměstnavatelem v kraji. A žádné město nemůže dobře žít bez silného podniku, který zaměstnává asi čtyři a půl tisíce lidí, protože v takovém případě v tom městě roste nezaměstnanost a lidi začínají být naštvaní a nadávají v první řadě na vládu, v druhé řadě na krajského hejtmana, v třetí řadě na primátora. Jediný, na koho nenadávají, jsou oni sami, ale to už tak bývá.Chtěl bych Vám ale říci, že kromě celé řady oficialit, které jsou s takovou návštěvou vždy spojeny, jsme dnes ráno díky panu hejtmanovi a jeho radě udělali jednu užitečnou věc, abychom alespoň někdy byli užiteční, a sice že byl schválen projekt včetně finančního zabezpečení na výstavbu hospice, tedy zařízení pro umírající lidi.Vidím tady velkou většinu mladých tváří a tak se Vám možná bude zdát morbidní, že toto parné dopoledne mluvím právě o tomto tématu. Ale uvědomte si, že my všichni se můžeme dostat do situace, kdy budeme prosit o pomoc při důstojném odchodu ze života. A zatím jsme takovou pomoc neměli. Lidé umírali v LDNkách ve velice nedůstojném prostředí, a proto ať přijedu do jakéhokoli kraje, vždy se hejtmana ptám: „Máte tady hospic?“ Vzpomeňte si na Jiřího Wolkera: „Smrti se nebojím, smrt je jen kus života těžkého. Umírání se bojím.“ A já bych Wolkera opravil a řekl bych, že smrt je pouhá tečka za životem, ale kus života těžkého je právě umírání. Mnozí z nás své staré rodiče odkládají do LDNek jako vyřazené pračky nebo vysavače. Mnozí z nás k nim ani nepřijdou, aby je naposled pohladili a podali jim ruku. Mnozí z nás se chovají tak, jako kdyby náš život skončil v okamžiku, kdy opustíme svoji práci, ale i my důchodci prožíváme svůj podzim života zakončený zimou a myslím si, že projekt, který pan hejtman dnes prosadil, pomůže jak Liberci, tak Jablonci k tomu, aby až jednou opustíme tento svět, jsme odcházeli důstojně a aby nám i to umírání lékaři dokázali zpříjemnit.Vím, že je to morbidní téma a o tomto tématu mluvím na náměstí poprvé, ale chtěl bych Vám říci, že každému z nás přeji, aby prožil krásně všechna svá čtyři roční období života. Aby prožil krásně jaro, kdy se učí a abychom dokázali pomoci našim dětem. Aby dokázal prožít léto, kdy je na vrcholu svých životních sil, a abychom dokázali pomoci mladým rodinám s dětmi např. výstavbou startovacích bytů pro mladá manželství místo toho, abychom stavěli nikomu nepotřebné administrativní paláce. A až přijde ten podzim života, abychom měli úctu ke svým starším spoluobčanům. Na rozdíl od Nečasovy vlády, která jim věnovala čtyřicet pět korun měsíčně na valorizaci starobních důchodů, abychom se dokázali k lidem, kteří celý život strávili prací, chovat slušně a důstojně. A konečně přichází poslední bod, ona pomyslná zima, o které jsem už mluvil. Ale zima v Jizerkách je krásná a já bych chtěl skončit popisem své běžkařské trasy, ale to jsem byl mladší.Vyjel jsem z Hrabětic, sjížděl jsem dolů k Josefovu, kde se tehdy stavěla přehrada. Pokračoval jsem na Kristiánov, kde už nebyla žádná sklárna a bylo tam muzeum. Minul jsem Novou Louku, nádhernou dřevěnou stavbu uprostřed jizerských hor, a když jsem měl dostatek životních sil, propracoval jsem se až na Smědavu a Jizeru. Zpátky už to šlo hůř, to už jsem se vyčerpal a to už jsem občas jel tempem tři kilometry za hodinu. Jednou jsem do chalupy svého přítele dorazil v jedenáct hodin v noci a on už na mě volal horskou službu, aby mě zachránila.Takže jsem tady rád, děkuji Vám, že jste v tomto horku přišli, a když jsem se vypovídal, budu rád, když i Vy řeknete svoje připomínky, svoje názory, případně svoje otázky.Velice Vám děkuji za Vaši pozornost.Miloš Zeman, prezident České republiky, Jablonec nad Nisou, 11. června 2014
2014-01-10;http://www.zemanmilos.cz/cz/clanky/projev-prezidenta-republiky-behem-setkani-se-zamestnanci-firmy-crystalex-cz-sro.htm;Projev prezidenta republiky během setkání se zaměstnanci firmy Crystalex CZ, s.r.o.;Vážený pane řediteli, dámy a pánové,nejsem v Crystalexu poprvé, i když je pravda, že jsem tady poprvé jako prezident. Byl jsem tady několikrát a s úzkostí jsem sledoval pád slavné firmy. Není teď čas, abychom rozebírali, co všechno ho způsobilo. O to větší je moje vděčnost těm, kdo tuto firmu zachránili před totálním krachem, který jí hrozil.Vím, že krátce po pádu Crystalexu nezaměstnanost v Novém Boru vzrostla na dvacet procent, což je neuvěřitelně vysoké číslo. A naopak vím, že jenom v posledním roce Crystalex přibral sto dvacet nových zaměstnanců. Já měl sice v podkladech dvě stě, ale ona dobrá čísla se ještě trochu přifukují. V každém případě to, že investuje, to, že přijímá nové lidi, znamená, že Crystalex vstal z popela a jako slavná česká sklářská firma má před sebou perspektivu. A tu perspektivu vytváříte Vy všichni, ne jenom management.Vždy jsem se bránil termínu „zaměstnanci“ a používal jsem termín Tomáše Bati, který říkal „spolupracovníci“. Rád bych Vám popřál, abyste byli dobrými spolupracovníky vzkvétajícího a rostoucího podniku, který investuje do rozšíření své výroby a neulévá prostředky formou tunelování mimo vlastní produkci a aby postupně zvyšoval platy svým zaměstnancům úměrně jeho ekonomické síle.Dovolte mi, abych Vám i v tomto horkém počasí za prvé poděkoval za to, že jste přišli, a za druhé Vám popřál život v prosperující firmě a život v úspěšném týmu.Děkuji Vám za pozornost.Miloš Zeman, prezident České republiky, Nový Bor, 10. června 2014
2014-01-10;http://www.zemanmilos.cz/cz/clanky/projev-prezidenta-republiky-behem-setkani-s-obcany-ceske-lipy.htm;Projev prezidenta republiky během setkání s občany České Lípy;Vážená paní starostko, dámy a pánové,jsem rád, že jsem v České Lípě už asi po patnácté ve svém životě, takže nechci předstírat, že si toto město prohlížím poprvé samou zvídavostí nadšeného diváka.Za těch dvacet let se stalo mnohé a mimo jiné velká většina našich měst a našich obcí za těch dvacet let zkrásněla. Starší z nás si ještě vzpomenou, kolik tady bylo šedivých a oprýskaných neobydlených ruin. A i když je spousta věcí, které můžeme kritizovat, když srovnám svých dnešních sedmdesát a minulých padesát let, tak za těch dvacet let, co jezdím po celé České republice, můžu říci, že tahle země je nejkrásnější, kterou jsem v životě poznal. A jako člověk, který musel hodně cestovat, vím, o čem mluvím. Za druhé se tato země stává přes veškeré problémy, které máme, stále krásnější a krásnější.Jsem rád, že jsem mohl přijet přesně podle programu, protože má-li jakýkoli politik vzbuzovat důvěru, tak když řekne, že přijede v 17:55, má tam být v 17:55, i kdyby na něj čekal jeden jediný divák, popřípadě vůbec nikdo. A já jsem rád, že i v tomto parném počasí jste přišli a velice moc Vám za to děkuji.Paní starostka řekla takovou hezkou větu: „Sluníčko, sluníčkové odpoledne“, to je milá paní starostko příšerná lež. Je to pařák, je to sauna, já jsem si dal před půl hodinou půl litru dobře vychlazeného piva a to je jediný důvod, proč jsem si zachoval život. Ale přesto jsem přijel na čas.S potěšením jsem si všimnul, že když jsem přijížděl do České Lípy, byly řádně postříkány ulice. To se mi ještě nestalo, pane hejtmane, to si dobře vzpomínám. Doufám, že jste tím nevyčerpali svoje zásoby vody, že Vám z kohoutku pitná voda poteče nadále. Paní starostce za to děkuji, protože ať už se to dělo při příležitosti prezidentské návštěvy nebo ne, prospělo to všem občanům. Právě v té, jak říkají Slováci, „horúčavě“, která nás dnes postihla. Já byl vždy odpůrce teorie globálního oteplování, ale v poslední době si začínám myslet, že na té teorii přece jenom něco bude.Paní starostko, doufám, že jste nezašli tak daleko, že kromě postříkání ulic jste nenechali trávu natírat na zeleno. To se občas také někde dělávalo při papalášských návštěvách, ale já se opravdu necítím jako papaláš. Já se nejlépe cítím právě tehdy, když jsem s normálními lidmi. Nikdy neříkám obyčejní lidé, to říkal jeden politik, možná jenom jeden. Každý z nás jsme nějak neobyčejný, každý z nás jsme něco v životě dokázali, někdo víc, někdo míň. Ale když těm druhým říkáte: „Vy obyčejní, já Vám prokazuji milost, že se k Vám snižuji. Já veličenstvo, já papaláš,“ tak je to nafoukanost. Říkejme ne obyčejní lidé, říkejme normální lidé. Přál bych si, abych se mohl co nejčastěji setkávat s normálními lidmi a abych spíše naslouchal jejich názorům, než sám dlouho mluvil.Proto závěrem už řeknu jenom jednu věc. Hrozně se mi líbilo, že jste si sami vybrali nový městský znak. Srdce a lípu. A já bych si přál, abychom si uvědomili, že toto město, které kdysi bylo centrem henleinovského hnutí a kde se konalo první velké shromáždění sudetských němců za účasti asi dvaceti pěti tisíc lidí, aby si dalo do znaku český národní strom. Ale to samo o sobě nestačí. Jsem hrozně rád, že jste si vedle lipového listu dali do svého nového znaku i srdce.Děkuji Vám za pozornost.Miloš Zeman, prezident České republiky, Česká Lípa, 10. června 2014
2014-01-09;http://www.zemanmilos.cz/cz/clanky/projev-prezidenta-republiky-behem-setkani-s-predstaviteli-libereckeho-kraje.htm;Projev prezidenta republiky během setkání s představiteli Libereckého kraje;Vážený pane hejtmane, dámy a pánové,prezident obvykle při návštěvě každého kraje pronese památnou větu: „Jsem rád, že jsem v kraji x.“ A ta věta může být pokrytecká, pokud není náležitě zdůvodněná. Chtěl bych Vám říci, protože pokládám za smysl našeho setkání především diskuzi a nikoli dlouhý úvodní projev, proč jsem rád v Libereckém kraji.Začnu, když dovolíte, trochu zdaleka. Měl jsem přítele profesora Pavla Hrubého, který byl začátkem padesátých let v procesu s tzv. trockistickou radou odsouzen na doživotí. Nakonec byl v komunistickém vězení zhruba čtrnáct let, z toho čtyři roky na samotce, což by u člověka s velmi silnou psychikou destruovalo. Když vyšel z vězení, tak byl rehabilitován, stal se profesorem na Vysoké škole ekonomické a já jsem se k němu dostal jako tzv. „pomvěds“, neboli pomocná vědecká síla. Spřátelili jsme se a já jsem veškeré letní i zimní dovolené trávil spolu s ním v Libereckém kraji. Takže znám cestu od Liberce na Královku, do Hrabětic, kde měl profesor Hrubý chalupu. Podnikl jsem nespočet lyžařských i pěších výletů, ať už do Josefova Dolu, kde se tehdy budovala přehrada, na Kristiánov, kde jsme vzpomínali na starou sklárnu, na Smědavu, na Jizerku. Přiznávám, že jsem nikdy neběžel Jizerskou padesátku, protože bych po dvaceti kilometrech padnul, ale myslím si, že tento kraj, nebo alespoň jeho přírodní nejkrásnější část, znám, a právě proto snad mám právo říci – jsem tady opravdu rád.A protože plánuji návštěvu každého kraje jednou do roka, tak věřím, že až sem přijedu příště, najde se v programu i možnost návštěvy Hrabětic, abych si zavzpomínal na místo svých dovolených a místa svého přátelství s člověkem, který prožil těžký život a přesto si uchoval obrovskou vitalitu.A to je to, co Vám chci úvodem říci. Protože to neplatí jenom o jednom člověku, platí to o všech lidech a zejména o lidech, kteří jsou v odpovědných funkcích. Nenechat se zdrtit tím, že se občas něco nepovede, zvláště když Vám nehrozí čtyři roky na samotce. Ale občas jsme deprimováni neúspěchem v naší práci a já neznám člověka, který by občas neměl neúspěchy. Ale vždy je potřeba vstát, podívat se před sebe a jak říká pan hejtman, snažit se ovlivnit věci, které ovlivnit můžeme a nedávat jenom knížecí rady těm druhým, aby něco sami ovlivňovali.Dovolte mi, abych Vám k Vaší odpovědné práci popřál plný úspěch, vitalitu a radost ze života.Děkuji za pozornost.Miloš Zeman, prezident České republiky, Liberec, 9. června 2014
2014-01-09;http://www.zemanmilos.cz/cz/clanky/projev-prezidenta-republiky-behem-setkani-s-obcany-liberce.htm;Projev prezidenta republiky během setkání s občany Liberce;Milý pane hejtmane,  milá paní primátorko,především Vám rovněž děkuji za to, že jste v tomhle hrozném vedru přišli. Na té teorii o globálním oteplování možná přece jenom něco bude.Pro každého prezidenta by samozřejmě bylo pohodlné, kdyby byl za zdmi klimatizovaného Pražského hradu, případně za zdmi Lánského zámku, jenom se koukal z okna a nic nedělal. Nicméně funkce prezidenta, jak víte, není ryze ceremoniální, není to jenom podepisovač aktů, které mu připraví někdo jiný, ale je to především člověk, který by měl jezdit co nejčastěji mezi lidi a spíše než pronášet dlouhé projevy, naslouchat jejich názorům.Proto mi dovolte, abych místo castrovského projevu, který v lepších dobách Fidela Castra trval šest až osm hodin a všichni posluchači usnuli, řekl jenom několikaminutové úvodní slovo, aby bylo o to více času na naši diskuzi. Na Vaše názory, připomínky a dotazy.Když přijde jakýkoli politik mezi občany, tak většinou zahřímá, že si přeje, aby byla co nejnižší nezaměstnanost, co nejvyšší ekonomická výkonnost, co nejvyšší růst životní úrovně, co nejčistší životní prostředí, atd. A já se Vás zeptám. Znáte snad politika, který by říkal, že si přeje ekonomický úpadek, vyšší nezaměstnanost nebo pokles životní úrovně? Ne, neznáte. Protože něco jiného je, že to pak v praxi udělají, ale ne, že to říkají, to je ten rozdíl. V každém případě právě proto platí, že politici Vám vlastně neříkají nic podstatného. To, co je podstatné, je, jak to udělat, ne zda to udělat.Chci Vám říci svůj názor, protože si myslím, že pro snižování nezaměstnanosti jsou nezbytné investice. To znamená, že místo plýtvání veřejnými prostředky, např. pomocí předražených veřejných zakázek, musíme investovat do užitečných budov, do výstavby silnic a dalších zařízení, protože investice vytvářejí nová pracovní místa a bohužel nemají volební právo, takže politici si vždycky najdou nějaké dárečky voličům, které rozdají těsně před volbami, a na investice tak trochu kašlou. Díky tomu se podobáme domu, kterému ze střechy spadlo pár tašek, a místo toho, aby se koupily tašky nové a střecha opravila, čeká se až celý dům spadne, protože investice se dají vždy odložit, vždy je na ně dost času a jenom těch šest set tisíc nezaměstnaných, a Vy víte, že Liberecký kraj má o něco nadprůměrně vyšší nezaměstnanost, nás straší, abychom s tím něco dělali.Druhý problém, který pokládám za důležitý, je pomáhat lidem, kteří to skutečně potřebují. Ale pozor! Nepomáhat lidem, kteří i když je jim nabídnuta práce, tu práci odmítnou a chtějí žít ze sociálních dávek. Myslím si, že je potřeba dělat obojí a ne jenom jedno z těchto dvou věcí. Mladým rodinám s dětmi, začínajícím rodinám, pomůžeme nejlépe výstavbou tzv. startovacích malometrážních bytů, protože mít střechu nad hlavou je základní předpoklad pro založení rodiny. Důchodcům pomůžeme tím, že místo žebrácké almužny - čtyřicet pět korun měsíčně od prvního ledna - budeme valorizovat důchody podle zákona, který tady platil léta a který ještě žádnou českou ekonomiku nezruinoval, tzn. valorizovat podle míry inflace a podle třetiny růstu průměrné mzdy.A poslední téma, které bych chtěl na tomto náměstí i jinde říci, je boj proti korupci, kterým se každý politik zakrývá a který ve skutečnosti znamená jenom pusté fráze, pokud opět neřeknu, jak proti korupci bojovat.Jako předseda vlády jsem se třikrát pokoušel prosadit zákon o prokázání původu příjmu a majetku. A byl tehdy třikrát parlamentem zamítnut. Dobrá, dnes po volbách je jiná situace, koalice, která má v poslanecké sněmovně sto jedenáct hlasů, se v koaliční smlouvě zavázala, že tento zákon příjme a úkolem prezidenta je přimět ji k tomu, aby svoje sliby skutečně splnila. Problém je zde jeden. Když tento zákon začne platit teprve okamžikem vyhlášení, tak to bude znamenat větu: „Co sis nakradl, to je tvoje, ale dál už nekraď!“Existuje téměř sousední země, jmenuje se Slovinsko, kde je obdobný zákon a kde musíte přihlásit majetek, který jste nabyl od roku 1990. Myslím si, že by nebylo dobré, aby se majetková přiznání vztahovala na normální lidi, protože by to byla docela obyčejná buzerace. Jedna politička navrhovala, aby se majetková přiznání vztahovala už na majetek od tří miliónů korun výš, ale v tom případě by majetkovým přiznáním podléhali například všichni majitelé rodinných domků, protože velká většina rodinných domků má dnes hodnotu přesahující tři miliony. Myslím si, že rozumnou hranicí je dvacet milionů, protože do této hranice můžete zbohatnout poctivě, nad touto hranicí je potřeba se ptát, jakým způsobem jsi ke svému majetku přišel.Nebudeme skutečně bojovat proti korupci, dokud nepřijmeme tento zákon. A my všichni víme, že jsou lidé, kteří si nepřejí toužebněji nic jiného, než aby tento zákon pod jakoukoli záminkou přijat nebyl. Například proto, že zázračně zbohatli, pořídili si byt na Floridě a nemají vysvětlení pro to, jak k těm penězům přišli.Závěrem. Hledejme společně konkrétní řešení konkrétních problémů. Neříkejme fráze, říkejme návrhy, jak tyto problémy řešit. Diskutujme s výměnou argumentů, který návrh je lepší a který je horší. Ale ten, kdo žádné návrhy nemá, nepatří do politiky, protože nemá co nabídnout.Děkuji Vám za Vaši pozornost.Miloš Zeman, prezident České republiky, Liberec, 9. června 2014 
2014-01-09;http://www.zemanmilos.cz/cz/clanky/projev-prezidenta-republiky-s-predstaviteli-mesta-liberce.htm;Projev prezidenta republiky s představiteli města Liberce;"Vážený pane hejtmane, milá paní primátorko, dámy a pánové,paní primátorko, Vy jste mě ve výtahu řekla, že máte trému před svým vystoupením. Dovolte mi, abych Vám blahopřál, protože většina starostů a primátorů, za prvé svůj projev čte, což nepokládám za úplně ideální a za druhé vycházím z historie počínaje tak zhruba dvanáctým stoletím a když se po půl hodině čteného projevu dopotácí ke konci devatenáctého století, tak skončí. To je potom nahrávka na smeč, protože já se zeptám těch starostů a primátorů: „To je hezké, že se chlubíte svými předky, ale co jste udělali Vy?"" A Vy jste pronesla brilantní projev z patra, když jste vůbec nemluvila o minulosti, i když by samozřejmě historie Liberce dávala četné podněty tímto směrem, ale mluvila jste o současnosti a tedy i o současném díle. Za to bych Vám chtěl poděkovat a tu trému opravdu mít nemusíte, jste lepší než většina Vašich kolegů.A teď mi dovolte, abych řekl něco, co pokládám za poněkud provokativní a s čím mnozí z Vás nebudou souhlasit, ale my si vyměňujeme názory právě proto, abychom se tak trochu provokovali, trochu inspirovali a proto jsem tady i já.Kdykoli se setkám se členy komunálního zastupitelstva ať velkých nebo menších měst, tak se jich ptám: „Proč si myslíte, že tato zastupitelstva mají důvěru zhruba sedmdesáti procent občanů, zatím co, pan hejtman promine, krajská zastupitelstva mají v lepším případě důvěru pětačtyřicet procent občanů?"" Teď máme sice novou vládu, tedy i nový Parlament a nováčci mají obvykle na začátku vyšší popularitu, ale v průměru popularita obou komor Parlamentu kolísá mezi dvaceti a pětadvaceti procenty. Musíme hledat příčiny tohoto stavu. Samozřejmě, že komunální zastupitelstva jsou lidem blíž, to je pravda, ale podle mého, zdůrazňuji provokativního názoru, základní příčinou té daleko vyšší důvěry je způsob voleb do komunálního zastupitelstva.Takřka ve všech svých veřejných vystoupeních zdůrazňuji tento systém voleb, který bych velmi rád s Vaší podporou přenesl i na krajskou a parlamentní úroveň. Systém, kterému se učeně říká panašování a už tento název odrazuje, protože než někomu vysvětlíte, že panaš znamená z francouzštiny barevný chochol, tedy pestrobarevnost, tak bych to přeložil slovy, nechť si každý občan sestaví svoji vlastní kandidátku napříč politickým spektrem z kandidátek jednotlivých politických subjektů.Dovedete si asi představit, k čemu to vede. Představte si dvě programově blízké strany, každá z nich má na své kandidátce pět výrazných osobností a zbytek je tzv. křoví, tak se v politické hantýrce říká těm, kdo jsou tam na doplnění kandidátky, protože se víc kandidátů nesehnalo. Většinou to bývají příbuzní známí apod. A v těch komunálních volbách máte možnost vybrat si jak těch pět kandidátů z jedné strany, tak těch pět kandidátů z druhé strany.Při dosavadním systému voleb do Poslanecké sněmovny nebo do krajských voleb jste bohužel vázáni tím, že s cibulí si musíte koupit mrkev. Pokud jsou mezi Vámi milovníci mrkve, tak Vám sděluji, že s mrkví si musíte koupit cibuli, ale ono to vyjde nastejno. Vždycky vedle toho co chcete, dostanete i to co nechcete. A já se ptám, proč tento systém, který se osvědčil a který zvýšil důvěryhodnost komunálních zastupitelstev, nepřevést na vyšší úroveň. A bojím se, že jedinou překážkou je personální vyprázdněnost všech, opakuji všech, politických subjektů na naší politické scéně, které nemají dostatek osobností k tomu, aby zaplnili svoji kandidátku od prvního do posledního místa, a tedy se obávají, že při tomto systému by část jejich hlasů dostali i kandidáti konkurenčních nebo jiných stran.Chtěl bych závěrem zdůraznit, že úspěch každého města, každé obce a samozřejmě i každého kraje, je v neposlední řadě určen charakterem osobností, které tato města či kraje vedou. Není pravda, že pouze jakési živelné autonomní síly, bez ohledu na to, kdo je ve vládě, kdo je v krajském zastupitelstvu, kdo je na radnici, že tyto autonomní síly dokáží zajistit prosperitu daného kraje nebo území.Chtěl bych vyjádřit úctu lidem, kterým se říká srdcaři. Lidem, kteří žijí pro svoje město nebo pro svůj kraj, mají ho rádi a jsou ochotni obětovat jim svůj volný čas, svoji energii a někdy i svoje osobní štěstí, protože práce politika je práce plná stresu a stres jak známo přináší nemoci, nervozitu a neštěstí.Chtěl bych ještě jednou poděkovat všem srdcařům. Věřím, že takoví jsou v krajském zastupitelstvu, ať už ve vládní koalici nebo v opozici, jak řekla paní primátorka. Dobře řítit to co řídit máme, můžeme pouze tehdy, když to co řídíme máme rádi. A já bych popřál libereckému zastupitelstvu, aby každý z jeho členů, měl své město rád.Děkuji Vám za Vaši pozornost.Miloš Zeman, prezident České republiky, Liberec, 9. června 2014"
2014-01-02;http://www.zemanmilos.cz/cz/clanky/projev-prezidenta-republiky-na-oslavach-20-výroci-vzniku-statniho-zastupitelstvi.htm;Projev prezidenta republiky na oslavách 20. výročí vzniku státního zastupitelství;Vážený pane předsedo Senátu, vážený pane předsedo Poslanecké  sněmovny, vážený předsedo vlády, vážený předsedo Ústavního soudu, milá  paní ministryně, milý Pavle Zemane, dámy a pánové,dovolte mi, abych jako laik vyjádřil několik názorů, které, jak je  mým zvykem, mohou vyvolat často nesouhlasnou diskusi, ale aspoň to budou  názory, nikoli pouze zdvořilostní fráze.Zaprvé bych chtěl říci, že si nesmírně vážím práce Pavla Zemana a to  je snad základní poselství, které Vám chci říci. Jak víte, přišel ze  zahraničí, nebyl nakažen českým politickým rybníkem a udělal tolik  práce, kolik při vší úctě nedokázal udělat nikdo předchozí. Pavle, milý  příteli, velice Ti děkuji, odvádíš dobrou práci a právě proto jsi terčem  kritiky těch, kteří by si nejraději přáli, aby státní zastupitelství  příliš nefungovalo.Milá paní ministryně, řekla jste jednou krásnou větu, kterou bych  podepsal s jednou výjimkou: „Politici se musí začít trochu bát.“ Tou  výjimkou je, že bych škrtl slovo trochu. Samozřejmě, že politici se  nemají bát, když bona fide mají učinit rozhodnutí, které se následně  ukáže jako chybné. Ale jsou-li spojeni s korupcí, s předražováním  zakázek a mnoha dalšími věcmi, pak je důvod, aby se opravdu báli.A teď mé laické postřehy. Vím, že zákon o nejvyšším státním  zastupitelství je předmětem debat a je předmětem debat právníků, o nichž  se říká, že sejdou-li se tři právníci, mají čtyři různé názory. Protože  minimálně jeden z nich je schizofrenik. Přiznávám se, že jsem příliš  nepochopil, proč se uvažuje o zrušení Vrchních státních zastupitelství  v Praze a v Olomouci. Koneckonců nevidím tady paní Bradáčovou, ale  pozdravil jsem se s panem Ištvanem, a oba dva tito představitelé těchto  vrchních státních zastupitelství odvedli poctivý kus práce. A reagovat  na to tím, že jejich instituce zrušíme, mně připadá jako dost  nepatřičné. To je první poznámka.Druhá poznámka. Miluji návrhy, které říkají, sloučíme ty a ty  instituce, abychom ušetřili. Ale uvědomte si, že sloučením dvou  institucí, které dnes, a uznávám, že se překrývají, mají bojovat proti  korupci a proti ekonomické kriminalitě - a co jiného je korupce, než  ekonomická kriminalita - že sloučením těchto institucí dokážeme nějaký  pozitivní efekt? Naopak se obávám, že zrušíme konkurenční prostředí, že  zrušíme soutěž, a Vy dobře víte, že soutěž je motorem vývoje, a když  existuje monopolní instituce, může to být projevem určitého zahnívání.Zatřetí a za poslední. Uvědomuji si, že státní zastupitelství má  poněkud zvláštní postavení. Na jedné straně tady máme policii, která je  pod ministerstvem vnitra, na druhé straně tady máme soudy, které jsou  pod ministerstvem spravedlnosti, ale tady existuje i jakýsi spojovací  článek. Většina právnické obce se shoduje v tom, že státní  zastupitelství je součástí moci výkonné. Budiž, nic proti tomu, naopak.  Ale to také znamená, že nemůže být podřízeno jakémukoliv ministrovi,  protože bez tohoto spojovacího článku dojde k rozkolu mezi prací policie  a prací soudů.Poslední poznámka zcela na závěr. Byl jsem, v době kdy jsem byl  ministerským předsedou inspirován akcí mani pulite, neboli Čisté ruce,  a věřil jsem, že podobně jako v Itálii budou inspirátory a realizátory  této akce právě představitelé českých soudů. Nestalo se tak. Nedávno  jsem mluvil s italským předsedou Senátu, který mi říkal: „Když jsem byl  soudcem, odsoudil jsem na sedm let starostu Palerma. Ještě sedí.“  Nesetkal jsem se bohužel s nikým, kdo by mi mohl říci podobně utěšující  zprávu.Závěrečná poznámka je výrazem optimismu, který mně byl osobně vždy  vlastní. Myslím si, že tuto roli, kterou až dosud nesehrávali soudci,  kde jsou případy více než podezřelých soudců, ať je to soudce Berka, ať  je to nedávno odsouzený další soudce apod., věřím, že tuto roli  s odvahou sobě vlastní sehrají státní zástupci, ať to bude Zeman,  Bradáčová, Ištvan a další. A my bychom měli mít odvahu postavit se za  jejich nezávislost nejenom proti politickým tlakům, ale také proti  tlakům mediálního mainstreamu, který až do poslední chvíle vykládá, jak  některá obvinění jsou naprosto falešná a naprosto na vodě, až se  ukázalo, že lidé, kteří nebyli voleni občany, mohli rozhodovat  o předražených veřejných zakázkách, o přidělování významných funkcí ve  státní správě a že tato hydra, tato klientelistická síť nejen že naším  mediálním mainstreamem byla naprosto opomíjena, ale naopak byli chráněni  ti, kdo mluvili o prokurátorské republice nebo o vládě odborníků či  podplukovníků. Máme-li dosáhnout skutečné vlády práva, která je součástí  demokracie, velmi bych si přál, aby Česká republika byla také  prokurátorskou republikou.Děkuji Vám za pozornost.Miloš Zeman, prezident České republiky, Kroměříž, 2. června 2014
2014-01-29;http://www.zemanmilos.cz/cz/clanky/projev-prezidenta-republiky-na-„setkani-lidru-ceskeho-stavebnictvi-2014“-457971.htm;Projev prezidenta republiky na „Setkání lídrů českého stavebnictví 2014“;Situace je neradostná a ten optimistický výkřik, který jsme tady u mého předřečníka slyšeli, vynechal jeden implicitní předpoklad, a sice že letos v seznamu ročních období byla vynechána zima. A samozřejmě dobré podmínky v zimě stavebnictví krátkodobě akcelerovaly, ale nejsme takoví optimisté, abychom opakovali, že tento typ zimy, pro lyžaře poněkud nešťastný, se bude opakovat i příští rok. Dalším důvodem pro ztrátu tohoto optimismu je velmi nízká srovnávací základna.Rád bych připomenul jenom jednou či dvěma větami několik fakt, která zatím nebyla zmíněna. Od roku 2004 stavebnictví kleslo svojí kapacitou o 33 % a odešlo z něho 50 000 zaměstnanců, množství stavebních firem zkrachovalo a dnes jsme zhruba, po těch krátkodobých růstových oscilacích, na úrovni roku 2004, čili podařilo se nám výrazně posunout, jenomže opačným směrem. V roce 2014 jsme na úrovni roku 2004 a hluboko pod rokem 2008, který byl rokem vrcholné konjunktury. Tolik takové varování do minulosti. A teď už mi dovolte zaměřit se do budoucnosti.Již bylo řečeno, že 30 – 40 % zadavatelů stavebních prací představují státní orgány v celé té mnohastupňové členitosti. A státní orgány by kromě teplých slov na těchto konferencích měly také něco konkrétního dělat pro rozvoj stavebnictví jako indikátoru konjunktury. Protože považujeme-li stavebnictví za indikátor konjunktury, tak můžeme zcela jasně říci, že u nás ještě žádná konjunktura není. Mimochodem, ty nadšené výkřiky za první kvartál jsou ostře v protikladu proti expertním odhadům celoročního vývoje stavebnictví, který je 0,7 %.Jaká opatření by podle mého názoru stát měl podniknout? Rozdělil bych je do tří částí, na část legislativní, část rozpočtovou a konečně na část, kterou nazývám tzv. investiční injekce.Část legislativní podle mého názoru zahrnuje dva podstatné zákony. Velmi vítám, že naše vláda připravuje zákon o liniových stavbách, který má usnadnit stavbu jak silnic, tak dalších liniových zařízení, a má zabránit paním Havránkovým a jim podobným. Velice vítám, že paní ministryně Jourová má v gesci zákon, který se týká veřejných zakázek. Prostudoval jsem si preliminární verze. Myslím si, že zákon je v podstatě dobrý, že je tam to dobré rozvolnění, které pomáhá malým firmám, protože velké firmy často přijmou zakázku, pak ji rozdělí mezi své subdodavatele, shrábnou marži a samy nic neudělají.To, co se mi na tom zákoně nelíbí, je zvýšení podílu víceprací z 20 % na 50 %. Myslím, že to otevírá prostor korupci a že v podstatě tak velké vícepráce jsou možné jenom ve výjimečných případech jako je sesun půdy na D8 apod. A jinak 50 % víceprací svědčí o mizerné projektové přípravě, takže tam opravdu sám osobně nevidím důvod, proč tento limit zvyšovat. Naproti tomu nadšeně souhlasím s tím, že bude zrušeno nesmyslné ustanovení, které říká, že když se do tendru přihlásí jeden zájemce, tak ten tendr skončí. Tolik, pokud jde o legislativu.Pokud jde o fiskální impulsy, ony nejen že žádné nejsou, ony ty které byly, mizí. My jsme slavili, tedy někteří novináři s obvyklou nízkou informovaností slavili fakt, že státní rozpočet v minulém roce skončil v deficitu nikoli očekávaných sto, ale osmdesát miliard. Když se ovšem na tu strukturu deficitu podíváte, tak zjistíte, že to bylo na úkor investic. Prostě jsme dvacet miliard neproinvestovali a ještě jsme měli tu drzost se chlubit, jak úsporně hospodaříme.Mám tady čerstvá data za leden až duben 2014 a mohu Vám s potěšením sdělit, že investiční výdaje, tedy výdaje do tvorby hrubého fixního kapitálu za toto více než čtvrtleté období, klesly o 16 %, opakuji o 16 %. To se nám to hospodaří, když nám lidé půjčují. Podobáme se rodině, které padá střecha na hlavu, ale my nejdřív musíme provdat Aničku, pak jsme ještě nebyli na dovolené na Seychelách, mezitím shnije krov a až se vrátíme, tak naše budova bude bez střechy. Proto pokládám za nejdůležitější úkol při práci na rozpočtu na tento rok, resp. na příští rok, výrazné zvýšení podílu investic. A to je reálná pomoc stavebnictví místo výkladů o tom, jak stavebnictví milujeme.Poslední bod, který bych rád zmínil, jsou investiční injekce. Ty, jak víte, jsou schopny rozpoutat jednou jedinou velkou stavbou multiplikační efekty. Rád připomínám Franklina Roosevelta a jeho projekt Tennessee Valley Authority, ale nebyl to zdaleka projekt jediný.Já jsem, milí přátelé, hrdým držitelem nikoli jedné, ale dvou cen Ropák roku. První jsem dostal přibližně před dvanácti lety za dostavbu Temelína. Sděluji Vám, že Temelín stojí, vyrábí 35 % potřeby naší elektrické energie a přes výkřiky zelených alarmistů v něm nebyla zaznamenána za celou dobu jediná vážnější porucha. Jsem silným zastáncem toho, aby se v této tendenci pokračovalo. Aby se doplnil Temelín o další dva bloky, Dukovany o jeden blok a považuji to právě za ten injekční impuls, který by mohl rozhýbat nejenom stavební, ale i strojírenské obory.Za druhý poslední impuls považuji výstavbu vodního koridoru Dunaj-Odra-Labe. Vím, že někteří to považují za megalomanský projekt, kdyby žili v době Jakuba Krčína, nikdy by nevznikly rožmberské rybníky, protože to byl také megalomanský projekt. Ale v souvislosti s tím Ropákem roku bych chtěl s radostí konstatovat, že nedávno vyšlo veřejné prohlášení 43 osobností, které tento projekt podporují, jsou mezi nimi rektoři, děkani, profesoři, odborníci na vodní hospodářství, na energetiku, na dopravu atd. Někteří z nich jsou možná přítomni i v tomto sále, já bych jmenovitě poděkoval doyenovi našeho stavitelství profesoru Petru Moosovi, ale i mnoha a mnoha dalším.Skončil bych tím, že si samozřejmě těchto lidí vážím daleko více než šašků z Hnutí Duha, kterým ostatně vyčítám jednu naprosto nesportovní operaci. Udělíte-li někomu dort, byť by to byla anticena, očekáváte, že buď si oceněný pro tento dort přijede, nebo mu ho pošlete. Tradice Hnutí Duha, tedy udělovatele ceny Ropák roku, je, že ten dort udělí a poté sežerou. Já to pokládám za tak nesportovní projev, za tak nízkou morální úroveň těchto lidí, že to považuji v závěru svého projevu za nutné zmínit.A teď už bych Vám jenom popřál, aby Vaše firmy začaly prosperovat za pomoci státu a aby se Vám podařilo jak vlastními silami, tak intenzivní státní podporou stavebního podnikání překonat ty zlé doby, které jste zažili, mimo jiné díky minulé vládní politice, která škrtila všechno, na co se podívala, a investice do stavebnictví svázané s nesmyslným zákonem o veřejných zakázkách byl takový otloukánek.Miloš Zeman, prezident České republiky, Česká národní banka, 29. května 2014
2014-01-29;http://www.zemanmilos.cz/cz/clanky/projev-prezidenta-republiky-na-21-schuzi-senatu-parlamentu-cr-992320.htm;Projev prezidenta republiky na 21. schůzi Senátu Parlamentu ČR;"Vážený pane předsedo Senátu, vážené paní senátorky, vážení páni senátoři,jsem rád, že jsem opět mohl přijít jako člověk, který uvádí svůj návrh na jmenování ústavních soudců.Nečekejte ode mne dlouhý životopis těchto tří kandidátů. Z toho prostého důvodu, že jste je dostatečně ""grilovali"" ve svých výborech.Dovolte mi na toto téma říci jen několik slov. Jsem velmi rád, že jediný problémový bod, který existoval mezi Senátem a mnou, byl dnes, jak doufám, vyřešen. Protože jsem zastával názor, že mezi soudci Ústavního soudu by měl být také praktik, který tam dosud chyběl, protože tam byli převážně lidé z akademické sféry. Jednoho praktika už jsme vám navrhli. Vy jste ho odmítli. Já jsem plně respektoval vaše právo a hledal jsem možnost rozumné dohody, kdy byť v případě jiné osobnosti, ale se stejnou kvalifikací, budeme moci Senátu tohoto praktika navrhnout.Chtěl bych velice poděkovat předsedovi ústavně-právního výboru Miroslavu Antlovi a předsedovi Senátu Milanu Štěchovi, že jsme dosáhli rozumné dohody na tomto kandidátovi. Je to rovnou předseda Soudcovské unie, pan kolega Lichovník, o němž jistě nikdo nebude tvrdit, že není zatížen soudcovskou praxí.Mimochodem, pokud jde o další kandidáty, tak i tam dochází k určité pestrosti. V Ústavním soudu mi chyběl advokát. Pan kolega Nykodým, který již má zkušenost s ústavním soudcem, byl také v nějakém mezidobí advokátem, takže i tato pestrost byla dodržena.Pokud jde o pana soudce Šimíčka, vstoupil do mého srdce větou, že ne každý hloupý zákon je nutně protiústavním zákonem. Kromě toho bych chtěl ocenit jeho odvahu, kdy v době, když jsem již byl zvolen prezidentem, kritizoval některé aspekty mé volební kampaně. Nelze tvrdit, že bych s touto kritikou zcela souhlasil, pane Šimíčku, on je velký rozdíl mezi úmyslnou nepravdou a neúmyslnou nepravdou. Ale znovu opakuji, že vaše odvaha mně imponovala. Věřím, že se stejnou razancí, s jakou jste postupoval vůči prezidentovi republiky, budete soudit i další případy. Ať se týkají ústavních činitelů, anebo nikoliv.Tolik k představení kandidátů.Nyní mi dovolte několik poznámek, které s tématem souvisí. Máme tady 15 ústavních soudců. A jejich platy jsou nižší než platy krajských soudců. Ba co dím, jsou nižší, než platy místopředsedů krajských soudů. Kdybych byl diktátor, jak s oblibou říkám, snížil bych platy krajských předsedů a krajských místopředsedů. Situace by se dostala do rovnováhy a státní rozpočet by ještě ušetřil.Bohužel je něco, čemu se v ekonomické teorii říká ""efekt záklopky"". To znamená, když někomu zvýšíte plat, je nesmírně obtížné tento plat opět snížit.V Poslanecké sněmovně je návrh poslankyně Marie Benešové na zvýšení platů ústavních soudců s ročním výdajem 7,5 mil. Kč navíc. Byl bych vám velmi vděčný, kdyby jako ti, kdo schvalujete ústavní soudce, tento návrh, až se k vám dostane, podpořili, protože ústavní soudci jsou elita, jsou vrchol našeho soudního uspořádání. Je poněkud bizarní, jestliže jejich platy jsou nižší, než platy předsedů krajských soudů. Samozřejmě, že kdokoliv navrhuje, a to je poslední část mého vystoupení, zvýšení platů, měl by říci, kde na to vezme.Dovolte mi, abych se v závěru svého vystoupení zabýval i touto problematikou.Existuje úřad, který se jmenuje Úřad na ochranu osobních údajů. Jeho roční rozpočet činí 140 mil. Kč. Pro srovnání. V návrhu služebního zákona, alespoň v jeho poslední verzi, se předpokládá, že náklady na Generální ředitelství státní správy budou 16 mil. Kč. Dobře, je to velký úřad. S velkým rozpočtem. Vy jste dnes v bodu 33 měli projednávat vystoupení jeho ředitele, který se nakonec omluvil, ale jednou ho projednávat budete. Já bych vás požádal o zodpovězení několika otázek tomuto řediteli.Otázka číslo jedna. Vážený pane řediteli, Kancelář prezidenta republiky se již před půlrokem rozhodla zveřejnit platy všech svých pracovníků. Nicméně, byli jsme poučení precedentem, kdy Vrchní státní zastupitelství v Praze vedené paní Bradáčovou učinilo totéž. A Úřad na ochranu osobních údajů zveřejnění těchto platů zakázal.Otázka druhá. V rámci transparentnosti naší podnikatelské sféry byl navržen registr dlužníků, tzv. blacklist. Úřad na ochranu osobních údajů zamítl vznik registru dlužníků. Povolil pouze jednu výjimku, a sice když se do registru přihlásí dlužník sám. Chtěl bych opravdu vidět dlužníka, který by se dobrovolně do tohoto registru zapsal.Dovolte mi skončit anekdotickým příkladem, který mně nedávno vyprávěl starosta Písku. Starosta Písku chtěl ve svém věstníku zveřejnit jména těch, kdo neplatí poplatky za psy. Úřad na ochranu osobních údajů mu to zakázal. Starosta Písku se poté rozhodl, že zveřejní seznam těch, kdo poplatky za psy platí. Úřad na ochranu osobních údajů mu to opět zakázal.Milí přátelé, já vím, že existuje evropská transpozice. Já ale také vím, že zákon na ochranu osobních údajů byl již dvacetkrát novelizován. Kdyby ze Senátu, například z ústavně-právního výboru, vzešla novela, která by odstranila tyto excesy; a při té příležitosti, i když vím, že o rozpočtu nerozhodujete, z ní logicky vyplývalo mírné snížení výdajů na tuto instituci, tak by to znamenalo, že 7,5 mil. Kč na zvýšení platu ústavních činitelů bychom bohatě, ale opravdu bohatě a ještě se ziskem pokryli.Chtěl bych vás upozornit, že funkce šéfa Úřadu na ochranu osobních údajů končí v roce 2015. Že jsem to já, kdo jmenuje nového ředitele. Že jste to vy, kdo ho navrhujete. Já pevně doufám, že díky přátelské spolupráci mezi námi se už nikdy nebude opakovat případ Putna. Kdybyste mně navrhli nového člověka, který by oceňoval povodňovou situaci jako výtečnou dvě hodiny předtím, než voda zaplavila pražské metro. A byl bych velmi rád, kdybychom už dnes zahájili společné konzultace o novém šéfovi na ochranu osobních údajů.Děkuji vám za vaši pozornost!Miloš Zeman, prezident České republiky, Senát Parlamentu ČR, 29. května 2014"
2014-01-27;http://www.zemanmilos.cz/cz/clanky/projev-prezidenta-republiky-behem-tiskove-konference-se-slovenským-prezidentem-ivanem-gasparovicem.htm;Projev prezidenta republiky během tiskové konference se slovenským prezidentem Ivanem Gašparovičem;Vážený pane prezidente, dámy a pánové,jsem opravdu velmi rád, že jsem mohl uvítat slovenského prezidenta na Pražském hradě a jediné, čeho lituji, je, že končí ve své funkci, protože to byl a je dobrý přítel České republiky a ve své funkci vykonal mnohé proto, aby se dále rozvíjely, neřekl bych zlepšovaly, protože ony dobré už jsou, ale rozvíjely vztahy mezi oběma zeměmi.I dnes naše delegace jednaly o celé řadě konkrétních otázek, ať už se to týká dopravní infrastruktury, spolupráce ve zbrojním průmyslu, ale samozřejmě také při budování společných jednotek tzv. Battle groups, výměny studentů, kterou mimochodem začala už moje vláda a která úspěšně pokračuje.Ale teď bych chtěl říci něco, co jsem při jednání těchto delegací neřekl. Milý pane prezidente, říká se, že jedním z podstatných rysů české národní povahy je závist. Chtěl bych tedy vyjádřit závist, že Slovensko vstoupilo do eurozóny daleko dříve než Česká republika, která o tom jenom uvažuje, uvažuje a uvažuje. Vždy si vytyčuje horizont - do pěti let budeme mít euro. A jak dobře víte z definice horizontu, je to myšlená čára, která se od Vás vzdaluje stejným tempem, jako se k ní přibližujete.Doufám, že se nám podaří v této oblasti Slovensko dohnat, že se nám podaří i na základě pozitivních zkušeností 70 % slovenské populace společnou měnu stejně jako Slovensko přijmout. Ještě jednou Vám k tomu blahopřeji, nikoli závidím, to jsem trošku přehnal, ale blahopřeji.Miloš Zeman, prezident České republiky, Pražský hrad, 27. května 2014
2014-01-27;http://www.zemanmilos.cz/cz/clanky/projev-prezidenta-republiky-na-recepci-pri-prilezitosti-dne-nezavislosti-statu-izrael-483192.htm;Projev prezidenta republiky na recepci při příležitosti Dne nezávislosti Státu Izrael;"Dámy a pánové,děkuji za pozvání na oslavu izraelského Dne nezávislosti. Státních svátků oslavujících nezávislost se v České republice každoročně konají desítky. Na některých mohu být, na některých nemohu být, ale jediný svátek nezávislosti, který nikdy nemohu vynechat, je svátek nezávislosti židovského Státu Izrael.Jsou státy, s nimiž sdílíme stejné hodnoty, ať už je to politický horizont svobodné volby nebo tržní ekonomika. Ale těmto státům nikdo nevyhrožuje vymazáním z mapy. Nikdo nestřílí na jejich pohraniční města, nikdo si nepřeje, aby občané tohoto státu opustili svoji zem. Existuje termín, kterému se říká politická korektnost, a já tento termín považuji za eufemismus pro politickou zbabělost, proto mi dovolte, abych nebyl zbabělý.Je třeba jasně pojmenovat nepřítele lidské civilizace a tímto nepřítelem je mezinárodní terorizmus spojený s náboženským fundamentalizmem a religiózní nesnášenlivostí. Tento fanatizmus se nesoustřeďuje pouze na jediný stát, jak jsme ostatně mohli zaznamenat po 11. září. Muslimští fanatici nedávno v Nigérii zajali 200 mladých křesťanských dívek. A v květné Evropě se v srdci Evropské unie nedávno odehrál odporný atentát v židovském muzeu v Bruselu. Nenechám se uklidňovat prohlášeními, že se jedná pouze o malé okrajové skupiny, domnívám se naopak, že tato xenofobie a tento řekněme rasismus nebo antisemitizmus vyplývá ze samé podstaty ideologie, o kterou se tyto fanatické skupiny opírají.A dovolte mi, abych na důkaz tohoto tvrzení citoval jeden z posvátných textů: „Strom volá, skrývá se za mnou žid, jdi a zabij ho. Kámen volá, skrývá se za mnou žid, jdi a zabij ho."" Kritizoval bych ty, kdo vyzývají k zabíjení Arabů, ale nevím o žádném hnutí, které by vyzývalo k masivnímu vyvražďování Arabů, zatímco vím o anticivilizačním hnutí, které vyzývá k masivnímu vyvražďování židů.Konec konců jeden ze článku statutu hnutí Hamás říká: „Zabij každého žida, kterého uvidíš."" Chceme se opravdu tvářit, že toto je extrém? Chceme opravdu být politicky korektní a říkat, že všichni jsou hodní a jenom malá část extrémistů a fundamentalistů páchá tyto zločiny?Jeden z mých oblíbených esejistů Michel de Montaigne kdysi napsal: „Je hrůzné domnívat se, že po zlu musí nutně přijít dobro. Může přijít jiné zlo."" Začali jsme arabské jaro, z něhož se stala arabská zima, a z boje proti sekulárním diktaturám se staly boje, které jsou vedeny Al-Kajdou. Odhoďme proto politickou korektnost a nazývejme věci pravými jmény. Ano, máme ve světě přátele, kterým vyjadřujeme solidaritu, ale tato solidarita nás nic nestojí, protože tito přátelé nejsou ničím a nikým ohrožováni.Skutečný smysl solidarity je solidarita s přítelem, který je v nesnázích a v ohrožení, a proto tady jsem.        Miloš Zeman, prezident České republiky, hotel Hilton, 26. května 2014"
2014-01-22;http://www.zemanmilos.cz/cz/clanky/projev-prezidenta-republiky-behem-tiskove-konference-v-moldavske-republice-321882.htm;Projev prezidenta republiky během tiskové konference v Moldavské republice;Vážené dámy a pánové,chtěl bych konstatovat, že toto je první návštěva českého prezidenta v Moldavské republice a věřím, že další návštěvy budou následovat.Rád bych blahopřál Moldavsku za to, že koncem dubna byla zrušena vízová povinnost, takže moldavští občané mohou svobodně cestovat do zemí Evropské unie. A chtěl bych blahopřát Moldavské republice i k tomu, že koncem června bude podepsána asociační dohoda, která byla parafována ve Vilniusu.Diskutovali jsme s panem prezidentem o pravidlech Evropské unie, která se týkají regionálního uspořádání. Shodli jsme se v tom, že každá země potřebuje decentralizaci a podle evropského principu subsidiarity tzv. přenesení části pravomoci ne jenom na regiony, ale i na města a obce, samozřejmě podle typu rozhodování. Na druhé straně v Evropské unii žádný region samozřejmě nemá právo veta. Má právo hlasovat ve společenství regionů, jako je např. Bundesrat ve spolkové republice Německo, a někdo vyhraje, někdo prohraje, jak už to v tom životě bývá.Pokud jde o ekonomické styky, chtěl bych doplnit pana prezidenta pouze jednou poznámkou, že Česko je největším odběratelem moldavského vína v Evropě a že zde existuje specializovaná česká firma, která se jmenuje Mold Vin a která dováží více než milion lahví dobrého moldavského vína.A poznámka zcela poslední. Sebeironicky přiznávám, že pan prezident mě upozornil, že v Moldávii je jedna česká vesnice, což jsem dříve neměl v podkladech, zatímco v Rumunsku jsou vesnice tři nebo čtyři. A já jsem včera požádal rumunského premiéra o podporu těchto čtyř vesnic zejména z hlediska dopravní infrastruktury. Byl jsem rád, že jsem obdobně z jeho iniciativy mohl požádat pana prezidenta o podporu jediné české vesnice v Moldavsku, a to rovněž z hlediska dopravní infrastruktury, protože po rozbitých cestách se těžko jezdí.Jak vidíte, nejsou mezi námi žádné konflikty, nejsou mezi námi ani žádné problémy, jsou před námi pouze velmi dobré perspektivy spolupráce a k tomu si oba můžeme jenom blahopřát.Miloš Zeman, prezident České republiky, Kišiněv, 22. května 2014
2014-01-16;http://www.zemanmilos.cz/cz/clanky/projev-prezidenta-republiky-pri-setkani-s-obcany-tachova-293423.htm;Projev prezidenta republiky při setkání s občany Tachova;Vážený pane hejtmane, vážený pane starosto,nejdříve musím omluvit pětiminutové zpoždění, se kterým jsme sem přijeli. Těch pět minut bylo způsobeno tím, že jsem přemlouval Vašeho pana starostu, který je ve své funkci pouhých šestnáct let, abych to zaokrouhlil na dvacet let. Takže to je jeden z důvodů. A druhý důvod byl ten, že jsme diskutovali o asi největším problému Vašeho města a to je chybějící nemocnice s akutními lůžky. Pokusím se poodstoupit, aby to tak nepískalo, snad se mi to podaří a pokud je tu nějaký technik, prosím ho, aby to trošku lépe vyladil, je-li dostatečně kvalifikován.Takže začnu právě tou nemocnicí. Vím, že pokud jde o pohotovost, musíte jezdit až padesát kilometrů daleko. Vím, že tady, jako jediné okresní město, nemocnici nemáte respektive máte sv. Annu, která ale je spíše pro následnou než pro akutní péči. Jak vidíte z mé hůlky, patřím do kategorie ať už akutně nebo potenciálně nemocných. Nikdo z nás neví, kdy se mu přihodí nějaké nepříjemná zdravotní příhoda, jako se přihodila nedávno mně a kdy bude potřebovat odvést pohotovostí. Takže s panem hejtmanem i s panem starostou jsme přemýšleli o tom, jak místo krásných a vznešených slov o tom, jak máme rádi Tachov, k něčemu konkrétnímu přispět a trochu pomoci. Šestého června tady bude nový ministr zdravotnictví Svatopluk Němeček, náš společný dobrý známý a myslím si, že rozumnou šancí je uvažovat o využití nemocnice v Plané, kde velká část kapacity této nemocnice stojí ze známých důvodů. Planá je deset kilometrů vzdálená a tím by se ten problém alespoň z větší části vyřešil. Tak to je první věc.Druhá věc je, že bych chtěl Tachovským blahopřát k restaurování zchátralé Windischgrätzovi jízdárny. On Windischgrätz je v českých dějinách zapsán, jako ten, kdo potlačil povstání v Praze v roce 1848, ale alespoň něco užitečného udělal. Postavením této krásné stavby a jak jsem byl informován, protože zemřel nějak 1851 nebo kdy? 1863? Děkuji za zpřesnění, tak si prý ani této stavby příliš nedokázal užít. A co říci obecně k té nezaměstnanosti, o které už mluvil pan starosta. Vím, že na Tachovsku byl obrovský státní statek. Největší statek v republice a ta nezaměstnanost je do značné míry způsobena právě jeho rozpadem a tím vzniklým nedostatkem pracovních příležitostí. A je povinností všech politiků, aby místo krásných řečí, usilovali například o přitažení zahraničních investorů, kteří nabízí nová pracovní místa. Víte, že asi před týdnem se nám to podařilo v Žatci v Trianglu, kde bude investice za asi 25 miliard korun se třemi tisíci pracovních míst.No, ale že je to na Žatecku tedy v Ústeckém kraji, které má také vysokou nezaměstnanost to Vás nemusí vzrušovat. Důležité je, abychom ve spolupráci s CzechInvestem a dalšími organizacemi usilovali o to, aby podobný investor přišel na Tachovsko, tím tuto nezaměstnanost snížil a dal práci domácím podnikům jako svým subdodavatelům.Přijel jsem na toto náměstí hlavně proto, abych si s lidmi povídal a tak dovolte, abych zvolna končil, ale jednu věc nesmím vynechat. Chtěl bych popřát pěveckému souboru, který nám tak krásně zazpíval, aby uspěl při své budoucí návštěvě Kanady a aby se vrátil s mezinárodními vavříny. Děkuji Vám za Vaši pozornost. Miloš Zeman, prezident České republiky, Tachov, 16. května 2014
2014-01-16;http://www.zemanmilos.cz/cz/clanky/projev-prezidenta-republiky-pri-tiskove-konferenci-k-ukonceni-navstevy-plzenskeho-kraje-441362.htm;Projev prezidenta republiky při tiskové konferenci k ukončení návštěvy Plzeňského kraje;Ještě jednou dobrý den dámy a pánové, tato tisková konference se poněkud nezvykle koná na zámku Zbiroh. Protože tento zámek je jedním z krajinotvorných prvků Plzeňského kraje a je to zámek, který měl složitou historii, v jejímž průběhu byl výrazně devastován a chtěl bych poděkovat jeho majiteli panu Páchovi za to, že věnoval mnohaletou pozornost restaurováním a obnovením tohoto zámku, kde se teď už koná celá řada významných mezinárodních akcí.Při nedávném setkání s ministrem kultury jsem ho ostatně znovu upozorňoval, že budeme hodnoceni mimo jiné podle toho, zda necháme chátrající kulturní památky spadnout nebo že je budeme restaurovat. Souhlasím s panem hejtmanem v jeho hodnocení návštěvy. Myslím si, že je dobré, že Plzeň se stane Evropským hlavním městem kultury a ocenil jsem i to, že v rámci přípravy na tuto akci se v Plzni buduje nové divadlo. Řekl jsem také panu Ilju Rackovi včera při setkání, že se domnívám, že jestliže v Ústí nad Labem jsou potíže s Činoherním studiem, které pokládám za jednu z našich nejvýznamnějších scén, bylo by snad možné, aby herci z tohoto Činoherního studia přešli právě do plzeňského nového divadla. A s tím souvisí i moje poslední poznámka, abyste měli více prostoru pro své dotazy. Myslím si, že herci a politici mají něco společného a sice to, že mají rádi, když mají plný sál ať už sál divadla nebo náměstí a v tomto případě mohu s radostí potvrdit slova pana hejtmana. Zajímavé je, že tentokrát už se nevyskytovali lidé s negativními transparenty, jejichž kvalitu nechci hodnotit, že ta atmosféra je stále přátelštější a přátelštější z hlediska jednotlivých krajů a pokud jde o Plzeňský kraj, byla více než přátelská ve všech městech, které jsem navštívil. A ještě jsem zapomněl dodat, že politik ať už je to prezident nebo kdokoli jiný, by měl být v dobrém slova smyslu lobbistou za podniky, významné podniky České republiky. Právě proto jsem se setkal s vedením Škoda Transportation, kde se jedná o významnou zakázku v Ázerbájdžánu, konkrétně o stavbu metra v Baku. Právě proto jsem ocenil i činnost Škody Jaderného strojírenství, jako zastánce jaderné energetiky a protože nejenom kovem živ je člověk s velkým potěšením jsem navštívil i úspěšný podnik, který se jmenuje Bohemia Sekt.Děkuji Vám za Vaši pozornost, blahopřeji Plzeňskému Prazdroji, který jsem navštívil rovněž a těším se, že za rok přijedu do Plzeňského kraje znovu.        Miloš Zeman, prezident České republiky, zámek Zbiroh, 16. května 2014  
2014-01-15;http://www.zemanmilos.cz/cz/clanky/projev-prezidenta-republiky-pri-setkani-s-obcany-prestic-507785.htm;Projev prezidenta republiky při setkání s občany Přeštic;Milý pane hejtmane, vážený pane starosto, milí občané města Přeštice,především bych Vám chtěl velice poděkovat, že v tomto ne příliš vlídném počasí v dopoledních hodinách a ještě v pracovní den jste v tak hojném počtu přišli. Nebudu mluvit dlouho, protože smyslem našeho setkání je debata a já bych rád slyšel názory občanů a nejenom poslouchal názory vlastní.Přesto mi dovolte několik úvodních slov. Je hezké vzpomínat na historii a na dílo našich předků, ale daleko důležitější je zeptat se, co jsme udělali my sami pro zkrášlení svých měst a obcí. Já jsem hrozně rád, když těmito městy a obcemi projíždím a projíždím jimi už dobrých dvacet let a vidím, jak postupně krásní. Někdy to stačí omítnout, někdy stačí strhnout starou ruinu a místo ní postavit nový dům, ale z té šedi, která tady byla před dvaceti lety, téměř všechny obce, až na některé výjimky v pohraničí, opravdu zkrásněly a proto ti kdo říkají, že to u nás jde od deseti k pěti, se podle mého názoru mýlí. Ano občas jsou špatní politici, občas jsou zloději a je jich hodně, ale v téhle zemi žije deset a půl milionu lidí, kteří tvoří hodnoty stejně, jako je tvořili naši předci.Myslím si, že úkolem každé dobré vlády je především pomáhat těm, kdo už nebo ještě nemohou pracovat. To znamená pomáhat dětem včetně mladým rodinám s dětmi výstavbou nových bytů, pomáhat důchodcům například tím, že jim nebudeme valorizovat penze o žebráckých 45,- korun měsíčně, jako to udělala předminulá vláda, ale také pomáhat těm, kdo chtějí vytvářet nové pracovní příležitosti a snižovat nezaměstnanost.Já jsem hrozně rád, že právě tady na Plzeňsku je nízká nezaměstnanost. Vždycky se musím ptát, proč tomu tak není v ostatních krajích. Myslím si, že tady máte jednak dobré krajské a komunální politiky a jednak, že byla postavena dálnice D5 a že vznikla průmyslová zóna na Borských polích.Včera jsem byl ve Škodě Transportation, setkal jsem se s ředitelem Škody Jaderného strojírenství a Vy víte, že narozdíl od jiných podporuji jadernou energetiku, místo toho, aby naše pole místo obilí zaplavovaly solární panely. Včera jsem byl také v Plzeňském pivovaře a dnes mě čeká opět miéá setkání ve společnosti Bohemia sekt. Takže mě někteří novináři zcela určitě označí za alkoholika, ale já upozorňuji, že do programu mě tyto dva podniky dal pan hejtman, protože jsou významnými zaměstnavateli a vytvářejí nová a udržují dosavadní pracovní místa.Takže ještě jednou Vám děkuji, že jste přišli a prosím o Vaše otázky, protože moje projevy tak důležité nejsou, důležité je na co se mě budete ptát a jak budu schopen nebo neschopen Vám odpovídat.Děkuji Vám za Vaši pozornost.       Miloš Zeman, prezident České republiky, Přeštice, 15. října 2014
2014-01-15;http://www.zemanmilos.cz/cz/clanky/projev-prezidenta-republiky-pri-setkani-s-obcany-klatov-224689.htm;Projev prezidenta republiky při setkání s občany Klatov;"Milí přátelé z Klatov,samozřejmě jsem si prostudoval dějiny Vašeho krásného města, samozřejmě jsem se ptal, jestli dostanu kytičku z klatovských karafiátů a bylo mi řečeno, že ty budou až v červnu, tak jsem se zeptal, proč tady nemáte skelníky, protože jinde jsou karafiáty ve sklenících celý rok.Ale nelekejte se, nebudu vzpomínat na Přemysla Otakara II., který Vaše krásné město roku 1260 povýšil do statutu královského města, nebudu vzpomínat na díla našich předků, i když si jich vážím, protože v každém městě kladu starostům a dalším komunálním představitelům jednoduchou otázku: „Fajn byl Přemysl Otakar II. Skončil, jak skončil na Moravském poli, ale co jste pro své město udělali Vy a teď?"" A snažím se spolu s nimi diskutovat o problémech, které jsou nám společné. Snažím se nemluvit příliš dlouho, aby o to více času bylo na Vaše názory a Vaše připomínky, případně otázky. Dovolte mi, abych otevřel jedno téma, o kterém jsem včera v Plzni nemluvil, protože Plzeň je od Šumavy daleko. Ale Klatovům se říká brána Šumavy a Vás by toto téma možná mělo zajímat a pokud ne, tak budeme diskutovat o něčem jiném, na co se budete ptát. To téma je Národní park Šumava.Vzpomínám si, jak takzvaní ochránci životního prostředí říkali: „V šumavském parku nebudeme stavět žádné sjezdovky, žádné lanovky, žádné hotely či penziony a pokud možno tam nepustíme ani turisty, protože by měli vyrušit z hnízdění tetřeva hlušce a datla tříprstého."" Ale nejenom to. Říkali my „máme rádi i broučky"". Martin Bursík ,bývalý ministr životního prostředí dokonce veřejně prohlásil, cituji: „Jsem přítelem kůrovce"". Toto přátelství se skutečně vyplatilo. Kůrovec už dnes sežral polovinu Šumavy, Vy jste tam jistě stejně jako já mnohokrát byli a z těch uschlých lesů se odstěhoval jak tetřev hlušec, tak datel tříprstý, takže tam již nejsou.Proč to říkám? Šumava je jedno z nejkrásnějších pohoří v České republice. Je to náš národní poklad. Vy možná řeknete, že je úplně nejkrásnější, já říkám jedno z nejkrásnějších, protože nemohu zapomenout ani na svoji milovanou Vysočinu. A lidé mají své národní bohatství chránit. Mají je chránit před fanatiky, kteří toto bohatství ničí a znehodnocují ve prospěch těch, kdo brání i výstavbě dálnic, takže kamiony jezdí po okreskách a čoudí v serpentinách desetkrát více, než by čoudily na dálnicích, kde brání výstavbě atomových elektráren a zaplevelují naše pole solárními panely, na které všichni doplácíme v cenách elektřiny, kteří staví nechutné větrníky, které zhyžďují krajinu.Myslím si, že právě Klatováci by měli být ochránci Šumavy, jsou-li branou Šumavy, protože každá stráž, každá obrana stála v bráně, aby bránila vetřelcům. A chtěl bych Vás proto varovat před zelenými fanatiky, kteří ani nevědí co je to biomasa, ale o to hůř dokáží ničit naše hospodářství a dokáží ničit naše lesy. Takže spojme se v boji proti těmto fanatikům, protože každý fanatizmus je škodlivý a každá jednostranná víra bez demokratické diskuse, vede jenom k totalitním systémům.Přeji Klatovům rozkvět, přeji Klatovům, aby i nadále byly branou Šumavy a zejména jim přeji, aby za touto branou nestál jenom uschlý les.Děkuji Vám za Vaši pozornost.           Miloš Zeman, prezident České republiky, Klatovy, 15. dubna 2014"
2014-01-15;http://www.zemanmilos.cz/cz/clanky/projev-prezidenta-republiky-pri-setkani-s-obcany-horazdovic-187897.htm;Projev prezidenta republiky při setkání s občany Horažďovic;Vážený pane hejtmane, vážený pane starosto, dámy a pánové,zatím co ve třech předchozích městech jsme byli na náměstí, vojenští meteorologové nás varovali, že od šestnácti hodin přijdou intenzivní deště a tak jsem se dozvěděl, že pouze v Horažďovicích byla zvolena takzvaná mokrá varianta, to znamená varianta zde na zámku. Jak vidíte, tak i vojenským meteorologům se nedá příliš věřit, protože venku neprší, ale já pevně doufám, že všichni kdo se sem z venku chtěli dostat, se sem dostali.V každém městě mluvím o něčem trochu jiném, i když by možná bylo pohodlnější zvolit si jedno téma a to do omrzení opakovat. Posluchači by stejně nevěděli, že se opakujete, pokud by nepřejížděli z města do města, ale není to dobré. V Sušici a v Klatovech jsem mluvil, protože obě města se prohlašují za bránu Šumavy a proč by Šumava neměla dvě brány, o situaci v Národním parku Šumava a o ničitelích šumavské přírody z řad zelených aktivistů, tak tady v Horažďovicích budu mluvit velmi stručně. Smyslem našeho setkání je diskuze o úmyslu horažďovického zastupitelstva udělat něco užitečného, protože chlubit se historií je krásné, ale to je dílo našich předků, takže se chlubíme cizím peřím. Ten úmysl se týká postavit domov důchodců nebo možná, že to nazvete dům s pečovatelskou službou. V obci, kde jsem na Vysočině deset let žil, se to jmenovalo Domov klidného stáří, ale je to v podstatě totéž.Jak víte, my důchodci jsme letos k prvnímu lednu dostali nezaslouženě vysokou částku ve výši čtyřiceti pěti korun českých měsíčně, nikoli ročně. Tak za to jsou dva bochníky chleba, sůl máme z bohatších dob a můžeme celkem pohodlně žít, že ano. Chtěl bych ocenit, že nová vláda udělala alespoň to, že tu valorizaci plánuje místo žebráckých čtyřiceti pěti na dvě stě pět. Já vím, že to není taky žádný zázrak, ale je to pořád pětkrát víc než za Nečasovy vlády. Ale chtěl bych s Vámi prodiskutovat jeden námět. Valorizace starobních důchodů, protože vidím, že jsou tady i starobní důchodci, zatím probíhá tak, že čím máte vyšší důchod, tím víc dostanete přidáno, protože se přidává podle procenta. Státní rozpočet by vůbec nezruinovalo, ba nestálo by to ani korunu, kdyby se každému přidávalo stejnou částkou bez ohledu na to, kolik měl důchod před tím. Protože když přidáváte podle těch procent, tak se vlastně rozevírají nůžky mezi takzvanými starodůchodci a tak zvanými novodůchodci aniž by pro to byl důvod. To je první poznámka. Druhá poznámka bude stručnější. Velice vítám úmysl zastupitelstva Horažďovic udělat něco pro důchodce. Vybudováním tohoto domova, protože pokud se toho dožijeme, všichni skončíme jako důchodci. To je jediná jistota, kterou v životě máme, a není třeba býti prognostikem, abychom to věděli. A jestliže nyní se cítíte jako mladí a svěží lidé, jako například pan starosta. Domovy důchodců, co Vy víte, jestli tam jednou pane starosto neskončíte sám. Takže dovolte mi, abych mladým lidem, lidem středního věku i nám důchodcům, mezi něž se samozřejmě svým věkem počítám, popřál hodně zdraví, síly, štěstí a hlavně životní pohody, protože s úsměvem jde všechno lépe.Děkuji Vám za Vaši pozornost.   Miloš Zeman, prezident České republiky, Horažďovice, 15. května 2014
2014-01-15;http://www.zemanmilos.cz/cz/clanky/projev-prezidenta-pri-setkani-s-obcany-susice-577585.htm;Projev prezidenta při setkání s občany Sušice;"Vážený pane hejtmane, vážený pane starosto, dámy a pánové,jsem rád, že i když nad námi není modrá obloha, alespoň neprší, protože zatím co my jsme tady pod stříškou, tak Vy pokud nemáte deštníky, byste byli diskriminování. Nicméně teď jedeme do Horažďovic a vojenští meteorologové nás upozornili, že v Horažďovicích už pršet bude. Dříve než přejdu k tématu, o kterém jsme mluvili na zastupitelstvu, budu mluvit velice krátce, protože smyslem našeho setkání je diskuse a nikoli dlouhý prezidentský monolog. Jsem zaprvé rád, že Vám mohu říci, jak mě informoval pan starosta, že jsem vlastně první porevoluční prezident, který navštěvuje Sušici, protože můj předchůdce Václav Klaus tady sice byl, ale ve funkci premiéra. K tomu co říkal pan hejtman, bych jenom rád doplnil a není to vtip, že pokud jde o znalosti dějepisu na českých gymnáziích, tak v jednom testu na otázku: „Kdo to byl Adolf Hitler?"", odpověděl student jednoho gymnázia, nikoli sušického, že to byl trenér slovenského hokejového mužstva. Přísahám, že jsem si to nevymyslel a ze strany toho studenta to nebyla recese, ale neznalost.Byl jsem teď v Klatovech. Klatovy si pane starosto také říkají brána Šumavy, ale proč by tak krásné pohoří jako je Šumava nemohlo mít alespoň dvě brány. Když jsem přišel na zdejší zastupitelstvo, tak jsem čekal, že budeme diskutovat o desítkách nejrůznějších problémů. Diskutovali jsme jenom o jednom a sice právě o Šumavském národním parku a já bych Vám na tento problém rád řekl svůj osobní názor podložený několika diskuzemi snad se všemi starosty šumavských obcí a mnohačetnými návštěvami Šumavy. Jednu z nich jsem dokonce absolvoval v helikoptéře, protože mi říkali, zdola toho tolik neuvidíte, dívejte se na to z ptačí perspektivy. A ten názor se vyvíjel a vyvíjel, až se ustálil. Jsem toho názoru, že Šumavu se pokusili zničit zelení fanatici. Úmyslně říkám zelení fanatici, nikoli ekologičtí fanatici, protože ekologové alespoň vědí co to je biomasa, alespoň doufám, že to vědí. Téměř se jim to podařilo. Na poslední chvíli výměna vedení Šumavského národního parku, nejdříve v čele s Janem Stránským a potom s panem Mánkem, dávala naději, že se tento problém podaří vyřešit. Bohužel dnes se situace opět obrací k horšímu a myslím si, že obě brány Šumavy jak Klatovská, tak Sušická by měly spojit síly v tom, aby na Šumavě se dále nerozšiřoval uschlý les způsobený největším přítelem Martina Bursíka, to jest kůrovcem a aby chráněným živočichem na Šumavě nebyl jenom datel tříprstý nebo tetřev hlušec, kteří ostatně tento park už dávno opustili, ale aby chráněným živočichem na Šumavě byl také člověk, tzn. obyvatelé šumavských obcí. A chci Vás ujistit, že jako prezident udělám vše pro to, aby zločiny ekologických nebo zelených fanatiků dále nepokračovaly.Děkuji Vám za Vaši pozornost.Miloš Zeman, prezident České republiky, Sušice, 15. května 2014        "
2014-01-14;http://www.zemanmilos.cz/cz/clanky/projev-prezidenta-republiky-behem-setkani-s-predstaviteli-plzenskeho-kraje-103257.htm;Projev prezidenta republiky během setkání s představiteli Plzeňského kraje;Vážený pane hejtmane, vážení členové krajského zastupitelstva, dámy a pánové,většina hejtmanů se vytahuje. Vytahuje se neoprávněně a dokonce i v krajích, které mají vysokou nezaměstnanost a nízkou ekonomickou výkonnost. Pan hejtman Šlajs se vytahuje právem a chtěl bych mu k tomu a celému krajskému zastupitelstvu blahopřát. Jediné, proti čemu bych protestoval, je výrok východoevropský region, protože žijeme ve střední Evropě a střední Evropa by měla být oddělována téměř Čínskou zdí od Evropy východní, což koneckonců vidíme i na příkladu Ukrajiny.Ale jinak jsem si prostudoval velice pozorně Vaše ekonomické výsledky. Pro mě je vždy nejdůležitější objem nezaměstnanosti a ten je zhruba o dva procentní body nižší, než je celostátní průměr. A k tomu bych vám chtěl především blahopřát, protože co je platné, když máte v regionu několik prosperujících firem a desítky jiných krachují nebo propouštějí svoje zaměstnance.Vím, že i vy máte v některých okresech, konkrétně Tachov, problémy, ale na druhé straně ne jenom, že máte nízkou nezaměstnanost, ale jako jediný kraj, a to jste zapomněl říci, pane hejtmane, jste kraj, který není zadlužený, a to už od roku 2008. Takže ti, kteří nám vykládají, že bez zadlužování není možný ekonomický růst, mohou právě na příkladě Plzeňského kraje zjistit, že to není pravda.Máte své problémy, o kterých vím. Například dokončení západní části plzeňského obchvatu, což vás bude stát asi dvě miliardy a doufejme, že se vám podaří získat podporu za evropské peníze, ale vím také, že v roce 2015 budete evropským hlavním městem kultury a že jako jeden z mála krajů ve spolupráci s městem stavíte i nové divadlo, což je zvlášť zajímavé například ve srovnání s Ústeckým krajem, kde slavné Činoherní studio se kvůli několika desítkám milionu korun, tomu říkám šetření na nesprávném místě, ruší.Takže co vám zkritizovat? Já bych nebyl svůj, kdybych si alespoň trochu nezakritizoval. Milý pane hejtmane, máte tady Západočeskou univerzitu, Plzeňskou univerzitu a já nebudu mluvit jenom o právnické fakultě, protože i poctiví absolventi této fakulty budou ještě nejméně deset let slýchat, že absolvovali plzeňská práva, a proto nejsou ani kvalitními obhájci ani kvalitními žalobci, i když to třeba nebude pravda. Ale přečetl jsem si v Hospodářských novinách žebříček hodnocení jednotlivých fakult Plzeňské univerzity a ty fakulty jsou většinou na předposledním místě, na čtvrtém místě z pěti. V jednom případě to je ekonomická fakulta na šestnáctém místě z dvaceti. Takže to rozšířené povědomí, pane hejtmane, o tom, že jenom plzeňská práva stojí za starou belu, se dá rozšířit na některé další fakulty. A protože já jsem absolvent vysoké školy ekonomické, tak nemohu odolat, abych se nezeptal, proč například právě Ekonomická fakulta Plzeňské univerzity je na šestnáctém místě?Jak vidíte, přeci jenom jste něco slyšel. Ale musím konstatovat, že je to jediný bod, který vám mohu kriticky vytknout. A jinak, abych nezkracoval čas, který je věnován primárně naší diskusi, bych chtěl Plzeňskému kraji blahopřát, a říkám to samozřejmě poprvé po všech svých cestách po českých, moravských či slezských krajích, chtěl bych Plzeňskému kraji blahopřát jako prakticky nejúspěšnějšímu kraji.Děkuji vám za Vaši pozornost.Miloš Zeman, prezident České republiky, Plzeň, 14. května 2014
2014-01-14;http://www.zemanmilos.cz/cz/clanky/projev-prezidenta-republiky-na-zapadoceske-univerzite.htm;Projev prezidenta republiky na Západočeské univerzitě;Vážená paní rektorko, vážený pane hejtmane, dámy a pánové,smyslem našeho setkání je především diskuse, proto mi dovolte, abych své úvodní slovo omezil na několik málo minut. A protože se blíží evropské volby a někteří z nás přemýšlejí o místě českého národa v Evropě, jako rozehrávku pro naši diskusi bych Vám nabídnul právě toto téma.Bratr Karla Čapka Josef Čapek kdysi napsal kouzelnou knížku, která se jmenuje Kulhavý poutník. V této knize se vlastně vrací staronové téma - kdo jsme, odkud přicházíme a kam jdeme. A když se podíváte na dějiny českého národa, tak je to období úpadku a období vzmachu a tato období se střídají téměř se železnou pravidelností.Král železný a zlatý Přemysl Otakar II. měl šanci stát se římským císařem, ale místo toho skončil na Moravském poli. Za doby Karla IV. byl Berlín bezvýznamnou vesničkou v rámci zemí Království českého nebo Koruny české, a když jsem to říkal německému kancléři, tak pravil: „Miloši a nechceš si ten Berlín vrátit zpátky, protože my ho musíme dotovat z federálního rozpočtu.“ I naznal jsem, že i náš rozpočet by Berlín neutáhnul. Ale po Karlu IV. přišlo období daleko těžší. Byli jsme sto let před Martinem Lutherem první zemí protestantské náboženské revoluce, aniž by si tehdy určitě uvědomovali, že jsou vlastně protestanty. A pak přišlo období násilné rekatolizace po Bílé hoře, ale náhle se náš celý národ stal katolickým a vznikla zde nádherná barokní architektura. Říkal jsem, jak jsme tři sta let úpěli v Rakousku - Uhersku, ale třebaže z počátku náš národ až na několik vesnic mluvil německy, náhle se objevil český zázrak, kdy se čeština opět stávala živým jazykem a kdy čeští podnikatelé v historických zemích začali převažovat nad podnikateli německými. Za první republiky jsme byli ostrovem demokracie ve střední Evropě, ostrovem obklopeným diktaturami, Piłsudski v Polsku, Horthy v Maďarsku, Dollfussv Rakousku, Hitler v Německu. Pak přišlo ostudné období druhé republiky, kdy se vydala veškerá intelektuální špína, přišel protektorát, přišla víra v nový sen, komunistický sen ze kterého se lidé velmi, velmi pomalu probouzeli. Pak přišlo Pražské jaro apod. Jako u těch protestantů dvacet let před Gorbačovem začal pokus o reformu socialismu, který skončil sovětskými tanky.Proč toto vše říkám? Protože podobně jako v lidském životě i v dějinách národa jsou vzestupy a pády a náš národ přežil díky své flexibilitě, díky svému smyslu pro humor a také díky své schopnosti improvizace. Přemýšlejme o tom všem, až půjdeme, pokud půjdeme, k evropským volbám.A protože jsem zvyklý zakončit téměř každý svůj projev nějakým bonmotem či anekdotou, dovolte, abych Vám na závěr jednu takovou anekdotu řekl.Už kdysi dávno se mě ptal Michail Gorbačov, jak bych charakterizoval český národ. A před několika dny se mě na totéž zeptal německý prezident Gauck a já jsem odpověděl vždy stejně toutéž anekdotou. Je to anekdota z hlubokých totalitních dob.„Byla vypsána soutěž při příležitosti stého výročí narození Vladimira Iljiče Lenina. Předmětem soutěže bylo, kdo na počest tohoto výročí vyrobí nejlepší kukačkové hodiny. Soutěže se zúčastnili pouze tři země - bývalý Sovětský svaz, bývalá NDR a bývalé Československo. Když říkám bývalé, tak tady vidíte up and down i v případě jiných zemí. První předváděli své kukačkové hodiny Sověti. Byly vyrobeny z březového dřeva, mechanika nic moc a odpoledne odbije jedna hodina, otevřou se dvířka, vyletí kukačka a zavolá Ljenin, jedna hodina odpoledne. Jako druzí nastoupí NDR, hodiny z dubového dřeva, mechanika firmy Zeiss, odbije druhá hodina, otevřou se dvířka, vyletí kukačka a zavolá Lenyn, Lenyn, dvě hodiny odpoledne. A konečně třetí a poslední jsme byli my Češi. Kukačkové hodiny z lipového dřeva pomalované jako slovácké chaloupky, mechanika také nic moc, tři hodiny odpoledne, otevřou se dvířka, vyletí Lenin a zavolá „Ku-ku, ku-ku“.Děkuji Vám za pozornost.Miloš Zeman, prezident České republiky, Plzeň, 14. května 2014
2014-01-14;http://www.zemanmilos.cz/cz/clanky/projev-prezidenta-republiky-behem-setkani-s-predstaviteli-mesta-plzen-724621.htm;Projev prezidenta republiky během setkání s představiteli města Plzeň;Vážený pane hejtmane, vážený pane primátore, dámy a pánové,byl jsem v Plzni mnohokrát, ani bych to nespočítal, ale zvláště si vzpomínám na návštěvu Plzně 5. května 1990, kdy jsme s prezidentem Havlem tady byli na vašem náměstí a oslavovali osvobození Plzně, nikoli rudou armádou, jak se občas v učebnicích dějepisu tvrdilo, ale americkou armádou. Tehdy, když vládla ona postrevoluční atmosféra, na náměstí chodilo mnoho lidí a věřilo ve šťastnou budoucnost. Mezi tím ta budoucnost tak trochu zešedla a je to vina nás všech, všech politiků, nikoho nevyjímaje. A my bychom měli udělat vše pro to, aby se ta budoucnost opět rozjasnila. A pro rozjasnění budoucnosti potřebujeme právě pozitivní příklady. Ne katastrofy, ne neúspěchy, ale to, čemu s oblibou říkám ostrovy pozitivní deviace.Proč to říkám právě tady? Protože už jsem řekl, že Plzeňský kraj je nejúspěšnějším krajem České republiky, nikoli z hlediska subjektivních pocitů, ale z hlediska objektivních ukazatelů, ať už se jedná o míru zadluženosti, o míru nezaměstnanosti, o ekonomický růst a mnoho dalších ukazatelů.Rozvíjejme tyto ostrovy pozitivní deviace, ale snažme se kriticky upozorňovat, byť je to někdy subjektivní, i na něco, co se nám nelíbí. I když mohou být lidé, kteří mají opačný názor. Už jsem řekl panu primátorovi, že ty vaše kašny na náměstí jsou příšerné, ale jsem ochoten připustit v rámci tolerance, že jsou lidé, kde jejich vytříbený estetický vkus velí říci opak. Takže kromě těch kašen, pane primátore, vůči Plzni nejenže nic nemám, ale chtěl bych vašemu městu prostřednictvím zastupitelů blahopřát k tomu, že se podařilo postavit dálnici D5 v době, kdy zelené šílenství ještě nezabránilo dostavbě dálnic, že se vám podařilo naplnit horská pole nikoli jednou, ale hned dvěma průmyslovými zónami. Dnes jsem navštívil Škodu Transportation a nepatřím mezi ty, kteří se domnívají, že se máme živit pouze službami a že průmysl je cosi překonaného a jakýsi relikt z 19. století. Vyrůstáme v průmyslovou velmoc a věřím, že jí opět budeme. Nebudu mluvit jenom o Škodě Transportation, budu mluvit i o Škodě Jaderné strojírenství, které v případě, kdy se rozumně rozhodneme v oblasti energetické politiky, má před sebou rovněž dobrou budoucnost. Ale je úkolem nás všech, abychom nepropadali stylu bulvárních médií a bulvárních televizí, jako je jedna nejmenovaná, v jejímž zpravodajství je první zpráva vražda, druhou zprávou znásilnění, třetí zprávou krádež a čtvrtou zprávou dopravní nehoda.Dívejme se na život takový, jaký je, se všemi jeho radostmi a se všemi jeho bolestmi. Ale važme si lidí, kteří pro svoje město, pro svůj kraj a pro svoji zemi něco pozitivního udělali a za to bych Vám všem chtěl ze srdce poděkovat.Miloš Zeman, prezident České republiky, Plzeň, 14. května 2014
2014-01-14;http://www.zemanmilos.cz/cz/clanky/projev-prezidenta-republiky-pri-setkani-se-zamestnanci-skoda-transportation-847496.htm;Projev prezidenta republiky při setkání se zaměstnanci Škoda Transportation;"Myslím si, že člověk má být užitečný a pokud připustíme, že i politik je člověk, o čemž se dá pochybovat, tak i politik by měl být užitečný. Přijel jsem sem proto, abych jednak sdělil panu generálnímu řediteli, že v době návštěvy Ázerbájdžánského prezidenta Alijeva v Praze jsem intervenoval za Škodu Transportation při výstavbě metra v Baku a dále jsem mu zcela zadarmo dal jeden námět. Až bude, protože lokomotiva už se jmenuje Emil Zátopek, budovat soupravy metra v Číně, tak ať tyto soupravy nazve „krteček"", protože po svém jednání s různými čínskými představiteli vím, že „krteček"" je nejpopulárnější český symbol v Číně.Jinak jsem se seznámil s historií posledních deseti až patnácti let. Chtěl bych ocenit, že jste zachránili čest jedné z nejslavnějších značek našeho dopravního strojírenství a chtěl bych Vám slíbit, že podobně jako v předchozích případech, tak i v budoucnosti během zahraničních návštěv budu usilovat o to, abych Škodu Transportation všude propagoval jako Váš lobbista. Za podmínky, že tato propagace se promítne do postupného zvyšování mezd ve Škodě Transportation.Děkuji Vám za Vaši pozornost.      Miloš Zeman, prezident České republiky, Plzeň, 14. května 2014"
2014-01-07;http://www.zemanmilos.cz/cz/clanky/projev-prezidenta-republiky-pri-setkani-se-zamestnanci-spolecnosti-skoda-pri-prilezitosti-navstevy-prezidenta-spolkove-republiky-nemecko-v-ceske-republice-858603.htm;Projev prezidenta republiky při setkání se zaměstnanci společnosti Škoda při příležitosti návštěvy prezidenta Spolkové republiky Německo v České republice;Vážený pane spolkový prezidente,  dámy a pánové,jsem velmi rád, že jsem mohl opět navštívit nejúspěšnější podnik v České republice. Nemám rád, když se politici v nejrůznějších zemích ujišťují přátelstvím svých národů a přitom nemají žádný konkrétní případ, jak by toto přátelství a spolupráci dokázali. Škoda Volkswagen nepochybně takovým skvělým příkladem je. Když jste začínali, byli tady mnohé problémy, o kterých vím i jako bývalý premiér. Tyto problémy byly ještě umocňovány českými novináři, kteří s inteligencí jim vlastní psali o Škodě Auto, jako o pouhé montovně a varovali nás před jednostrannou závislostí na automobilovém průmyslu. Ve skutečnosti je Váš podnik plnohodnotným automobilovým závodem, žádnou montovnou, a ekonomickou krizi překonal daleko lépe než většina jiných odvětví. Závěrem bych chtěl ocenit práci Vašich odborů v čele s panem Povšíkem. Byl jsem informován o tom, že průměrný plat zaměstnanců je třicet pět tisíc korun měsíčně. Pokud se někteří z Vás zasmáli, chtěl bych upozornit, že průměr je statistická veličina, která se netýká všech a mimochodem dával bych přednost mediánu, což je veličina, která uvádí nejčetnější výskyt případů. Nicméně sdělil jsem panu Povšíkovi, že mají stříbrnou medaili, protože průměrný plat v tabákové firmě Philip Morris je čtyřicet tisíc měsíčně, ale tím samozřejmě nevyzývám k migraci zaměstnanců mezi oběma firmami. Dovolte, abych Vám závěrem popřál úspěch a abyste byli hrdí na více než staletou značku, původně Laurin & Klement a nyní Škoda Auto a abyste byli týmem. Týmem, který spolupracuje a jehož jednotlivý členové si sebe skutečně váží. Děkuji Vám za Vaši pozornost. Miloš Zeman, prezident České republiky, Mladá Boleslav, 7. května 2014
2014-01-06;http://www.zemanmilos.cz/cz/clanky/projev-prezidenta-republiky-v-karolinu-pri-prilezitosti-navstevy-prezidenta-spolkove-republiky-nemecko-v-ceske-republice-436493.htm;Projev prezidenta republiky v Karolinu při příležitosti návštěvy prezidenta Spolkové republiky Německo v České republice;"Vážený pane prezidente, vážený pane rektore,„Pravda vítězí"", jak je psáno na prezidentské standartě a já tedy konstatuji, že jsem neprojevil přání zde vystoupit, ale byl jsem požádán o vystoupení. Zadruhé jsem vděčen, že mohu reagovat velmi stručně na slova pana spolkového prezidenta Gaucka, protože i já vyznávám názor, že základní lidskou kulturní hodnotou je univerzita a právě tím se Evropa liší od amerického melting potu, od tavícího kotlíku, který asimilační tendencí smývá přirozené kulturní rozdíly mezi jednotlivými entitami. Na vystoupení pana prezidenta Gaucka mě nesmírně zaujal důraz na symbiózu. Symbióza je možná právě za podmínky předchozí diverzity, protože v opačném případě symbiotický efekt se nemůže uplatnit tam, kde je šedivá a nudná uniformita, kde jsme všichni stlačeni do svěrací kazajky jednotného názoru a jednotné ideologie.Dovolte mi, abych své „laudatio"" panu prezidentu Gauckovi skončil, jak je mým zvykem bonmotem, ale nebude to bonmot můj, bude to bonmot velkého Evropana a francouzského prezidenta Charlese de Gaullea: „Je těžké vládnout zemi, která má tři sta druhů sýrů."" Přeji Vám všem, abychom se nestali zemí s jednotným sýrem.Děkuji Vám za Vaši pozornost. Miloš Zeman, prezident České republiky, Univerzita Karlova v Praze, 6. května 2014"
2014-01-05;http://www.zemanmilos.cz/cz/clanky/projev-prezidenta-republiky-na-tiskove-konferenci-se-spolkovým-prezidentem-srn-909959.htm;Projev prezidenta republiky na tiskové konferenci se spolkovým prezidentem SRN;Vážený pane prezidente, dámy a pánové,právě skončilo jak naše osobní jednání, tak jednání delegací, v jehož průběhu jsme se dotkli celé řady témat od kulturní a vojenské spolupráce po spolupráci hospodářskou. Z toho vyplývá, že jsme nenašli ani jedna ani druhá strana žádné konflikty, žádné problémy a naopak četné příležitosti pro další rozvoj naší spolupráce.Společným tématem našich diskuzí byla změna politiky České republiky z hlediska evropské integrace. Jsem si vědom toho, že Německo je motorem Evropské unie a byl bych rád, kdyby Česká republika byla alespoň převodovkou. Koneckonců navštívíme závod v Mladé Boleslavi a tam se jak s motory, tak s převodovkami podrobněji seznámíme. Ale aby byla onou převodovkou, pak je naprosto nezbytně nutné, aby přijala společnou měnu a aby tedy vstoupila do eurozóny.Slavili jsme nedávno desáté výročí vstupu České republiky do EU a při té příležitosti padlo mnoho jak dobře míněných, tak ale i dutých frází. Jednou z těchto frází bylo i to, že se chceme stát pevnou součástí integračního tvrdého jádra EU. Ale co znamená stát se touto součástí? Znamená to přijmout svoji odpovědnost i za společnou ekonomickou politiku EU včetně přijetí společné měny, nehrát si na „troublemakera“, tedy na potížistu, a nesnažit se napodobit Velkou Británii v jejím poněkud distancovaném postoji vůči EU.Věřím, že naše setkání přispěje k prohloubení naší spolupráce a věřím, že vedle motoru bude fungovat i česká převodovka.Děkuji Vám za Vaši pozornost.Miloš Zeman, prezident České republiky, Praha, 5. května 2014
2014-01-29;http://www.zemanmilos.cz/cz/clanky/projev-prezidenta-republiky-na-zofinskem-foru-11651.htm;Projev prezidenta republiky na Žofínském fóru;Dámy a pánové,děkuji za pozvání.Chtěl bych úvodem vzpomenout svého zemřelého přítele a zakladatele Žofínského fóra Jana Nekolu, který mne vzal na tyto akce v době, když jsem byl důchodcem z Vysočiny a kdy mu tedy z toho nemohl plynout žádný politický prospěch. A protože dluhy se mají splácet, je to jeden z důvodů, proč jsem tady.Přečetl jsem si s velkým zájmem titul dnešního Žofínského fóra a poněkud jsem se usmál „Česká republika jako pevná součást EU“. Věcně proti tomu nic nemám, ale milý pane předsedající, kdysi existovaly tituly Česká nebo Československá socialistická republika jako pevná součást táboru míru a socializmu. Mám takový dojem, že některá terminologická paradigmata v nás naprosto zbytečně přetrvávají, i když věcně s názvem naprosto souhlasím.Dovolte mi, abych se ve svém šestihodinovém projevu věnoval zhruba pěti tématům, a to jsou témata, která přísluší prezidentu republiky, protože se týkají ekonomických problémů české společnosti. Proč právě prezidentu republiky? Protože libovolná vláda Vám bude tvrdit, že směřujeme k zářným zítřkům a libovolná opozice Vám bude tvrdit, že směřujeme do pekla. Proto je dobré, abychom se zabývali objektivně existujícími problémy, které existují nezávisle na tom, kdo vládne a kdo je v opozici, které se samozřejmě v čase mění a to co se především mění je jejich řešení. Vymezil bych pět témat a nelekejte se, každému z nich se budu věnovat několik málo minut, aby zbylo co nejvíce času na naši diskuzi.Prvním tématem je nezaměstnanost, druhým tématem rozpočet, třetím tématem investiční projekty, čtvrtým tématem proexportní politika a pátým tématem energetická politika neboli takzvaný energetický mix.Pokud jde o nezaměstnanost, tedy o oněch zhruba šest set tisíc lidí bez práce. Domnívám se, že se musíme vzdát iluzí o takzvané aktivní politice zaměstnanosti, kterou bych bez jakéhokoli pejorativního přídechu nazval spíše politikou pasivní. Pasivní politikou proto, že tato politika nevytváří žádná nová pracovní místa. Pasivní politika zaměstnanosti v tom dobrém slova smyslu má odstranit děsivé drábkovské experimenty a směřovat úřady práce k plnění jejich skutečného poslání, což je komunikace s jejich klienty. Bylo by samozřejmě užitečné, aby se zlepšily podmínky této komunikace a to i s podniky, které ne vždy oznamují úřadům práce volná pracovní místa. Skutečnou aktivní politikou zaměstnanosti jsou investice a toto téma se bude prolínat i dalšími body mého vystoupení.Začnu tedy rozpočtem. Jak dobře víte, v minulém roce byl schodek rozpočtu 80 miliard korun oproti plánovaným 100 miliardám. Ejhle, mohli bychom zajásat a prohlásit, jak dobře se nám daří hospodařit. Ve skutečnosti primárním důvodem poklesu tohoto schodku o 20 miliard byl pokles investic o deset procent. Říkejme tomu, chcete-li, tvorba hrubého fixního kapitálu, ale já budu i nadále používat termín investice. A ptejme se, zda deseti procentní pokles investic není příliš velkou cenou za snížení schodku, ať už příčiny jsou jakékoli, včetně naprosto nevyhovujícího zákona o veřejných zakázkách.Rozpočet na příští rok bude založen na rvačce ministerstev o co nejvyšší prostředky, což je naprosto běžná situace. Ptejme se, zda požadavky na navýšení jsou motivovány investiční aktivitou nebo snahou nafouknout provozní výdaje. V tom druhém případě považuji za velmi užitečné drastické úspory právě na provozních výdajích a považuji za nebezpečné, aby se investice staly otloukánkem návrhu zákona o státním rozpočtu, protože tím se odsuzujete jak k vysoké úrovni nezaměstnanosti, tak samozřejmě ke ztrátě konkurenceschopnosti.Jak vidíte, zmínil jsem jako rozehrávku naší diskuse druhé téma, téma rozpočtu. Nyní přicházím ke třetímu tématu a to jsou investiční projekty. Úvodem bych chtěl velice poděkovat jedenačtyřiceti vědcům, ať už to byli rektoři, děkani, profesoři, odborníci na vodohospodářství, energetiku nebo dopravu, kteří veřejně vyjádřili podporu mému oblíbenému projektu, to jest kanálu Dunaj-Odra-Labe. Učinili tak bez jakéhokoli vnějšího nátlaku a jejich prohlášení jsem si skutečně neobjednal.Nicméně v této fázi je zapotřebí, abychom usilovali o provedení Feasibility study, tedy studie proveditelnosti, aby obě strany tohoto sporu měly možnost předložit svoje argumenty. Připomínám, že tento projekt, pokud by byl realizován, by znamenal šedesát tisíc pracovních příležitostí po dobu patnácti let a mohl by být podobně jako kanál Seina-sever až z osmdesáti pěti procent kofinancován z EU. K tomu je třeba samozřejmě vyžadovat souhlas ostatních států. Jsem rád, že se podařilo dosáhnout souhlasu Polska a v současné době jednáme o obdobný souhlas Rakouska. Na okraj bych konstatoval, že to byla Topolánkova vláda, která tento projekt vyřadila z programu Ten-T, takže když přijedu do Bruselu a lobuji za tento projekt, tak se mě poněkud udiveně zeptají, proč jsme sami tento návrh z programu transevropských sítí vyřadili.Tento příklad má ovšem ilustrovat pravidlo, které se označuje jako čtyři a čtyřicet. Čtyři proto, že běžní politici mají horizont svého funkčního období čtyři roky a velké investiční projekty. Nejde jenom o jeden vodní koridor, mají zpravidla dobu, po kterou fungují nejméně čtyřicet let. Patnáct let se staví, pak nejméně pětadvacet let fungují a jejich životnost se dá prodloužit, ať už je to Temelín, ať už jsou to Dukovany, ať je to cokoli jiného. Ale protože politici si hlídají svůj čtyřletý horizont, jen málokdo z nich tento horizont překročí a uvažuje o dlouhodobých projektech, jako byla třeba Tennessee Valley Authority, kde byla postavena přehrada Boulder Dam, tehdy největší přehrada na světě, nebo o jiných důležitých projektech, které tento horizont překračovali.Tím jsem zmínil třetí bod jako nahrávku pro diskusi a přejdu k bodu čtvrtému a předposlednímu a to je naše proexportní politika. Nedávno jsem na jiném fóru kritizoval naše dvě tzv. proexportní instituce, to jest Českou exportní banku a EGAP. Shodou okolností a nikoli z mé iniciativy, ale z iniciativy Nejvyššího kontrolního úřadu, byla mezitím na obě dvě tyto instituce podána trestní oznámení, ať už se to týká České exportní banky, kde už proběhla obvyklá kontrola, kde zakuklenci přijdou vyžadovat příslušné dokumenty, zajímavá kontrola nebo forma kontroly. Pokud jde o EGAP, tam je mimo jiné zajímavé, že klesá podíl České exportní banky na projektech, které EGAP pojišťuje a to tak, že už většinu tohoto podílu představují soukromé banky a nikoli Česká exportní banka. Zamyslete se, o čem to svědčí.Můj radikální názor zní, že vedle těchto institucí, které jsou často duplicitní a často málo efektivní, nejsou pro českou proexportní politiku nejdůležitější premiéři nebo ministři, kteří občas vyjedou do zahraničí a vezou s sebou desítky podnikatelů. Je to samozřejmě aktivita užitečná, ale není to aktivita dostatečná. Prezidenti přijedou a odjedou a ten, kdo zbývá, je velvyslanec. A jak víte, v minulém či spíše předminulém období probíhala mezi mnou a tehdejším ministrem zahraničí bitva o velvyslance, kterou média při své známé schopnosti zplošťovat redukovala na dvě osoby, i když ve skutečnosti se jednalo o něco úplně jiného. Jednalo se o to, zda velvyslanec má, či nemá mít ekonomickou kvalifikaci. To samozřejmě neznamená, že si přečte celého Samuelsona a poté nastoupí do příslušné země, aniž by znal její trh, aniž by znal její dominantní firmy a aniž by měl schopnosti získat zahraniční investory tam, kde je to reálně možné. Proto tvrdím, že pomíjíme v diskuzích o proexportní politice roli velvyslanců a sledujeme věčnou válku mezi velvyslanci jako kariérními diplomaty a obchodními zastupitelstvími, která by měla být naplněna ekonomy. Jsem v této válce plně na straně ekonomů, protože kariérní diplomaté nám zpravidla žádnou proexportní politiku neudělají.Dovolte mi přejít k poslednímu bodu a to je energetická politika. Dovolím si zde několik kacířských poznámek. Tzv. Energiewende ve Spolkové republice Německo byla primárně vyvolána obavami z narůstající popularity Strany zelených, která v průzkumech veřejného mínění dosahovala asi osmnácti procent, a tyto obavy vedly ke změně německé energetické politiky směrem, který není pro české národní zájmy výhodný. Energiewende kromě toho umocnila i Fukušima. Byl jsem v Mnichově na jedné konferenci a tam mně snad největší světový odborník na tuto problematiku říkal: „Miloši, vy jste se ve Střední Evropě zbláznili. Fukušima nebyla zničena kvůli zemětřesení, na to jsou Japonci zvyklí, Fukušima byla zničena kvůli tsunami, které tam přišlo poprvé po sto čtyřiceti letech. Vy ve Střední Evropě nemáte ani zemětřesení a tím méně tsunami, co blázníte?“Jsem zastánce energetického mixu a jsem odpůrce obnovitelných zdrojů. Když si někdo chce namontovat za své peníze solární panely na střechu, ať to klidně udělá, ale ne ať pobírá rozsáhlé dotace za zdroje, které jsou nestabilní a které musí být stejně zálohovány standardní strukturou elektráren. A to už vůbec nemluvím o rizicích blackoutu například z německých severomořských větrných elektráren, kvůli kterým musíme mimo jiné stavět drahé transformátory a další zařízení.Z toho vyplývá, že jsem jednoznačným odpůrcem úsilí EU o maximalizaci podílu obnovitelných zdrojů v naší energetické bilanci. Nemám nic proti CO2, přesněji řečeno snížení podílu skleníkových plynů, ale přesně tomu odpovídá právě atomová energetika a domnívám se, že Česká republika by měla daleko odvážněji, než dosud prosazovat na evropském fóru své národní zájmy v oblasti energetické politiky, aniž by tím v duchu Vaší terminologie, pane předsedající, přestala být pevnou součástí EU, protože pevnou součástí tohoto společenství není eurohujer, ale ten, kdo v diskusi s ostatními a na základě výměny racionálních argumentů hájí své skutečné národní zájmy.To je úvodem vše, velice Vám děkuji za Vaši pozornost.           Miloš Zeman, prezident České republiky, Praha, 29. dubna 2014 
2014-01-25;http://www.zemanmilos.cz/cz/clanky/projev-prezident-republiky-pri-tiskove-konferenci-u-prilezitosti-setkani-k-5-výroci-východniho-partnerstvi.htm;Projev prezident republiky při tiskové konferenci u příležitosti Setkání k 5. výročí Východního partnerství;"Excelence, dámy a pánové,byl jsem pověřen, abych Vám přednesl společné prohlášení účastníků vrcholného setkání partnerství, které se koná při příležitosti 5. výročí jeho existence. V úvodu bych chtěl poděkovat dvěma zemím, které stály především jako organizátoři tohoto východního partnerství, a to Polsku a Švédsku. Na našem setkání byli včera přítomni i prezidentka Litvy a prezident Ázerbájdžánu a jsem velmi rád, že včera večer mezi nás naopak přijel rakouský prezident.To společné prohlášení se sestává ze čtyřech základních bodů. V prvním bodě jsme konstatovali pokrok ve Východním partnerství a to bez ohledu na to, zda se jedná o země, které se připravují na vstup do Evropské unie jako je Gruzie, Moldavsko nebo Ukrajina anebo se naopak jedná o země, které se staly členy Euroasijského svazu jako je např. Arménie. Je to tedy příklad spolupráce zemí s různou zahraničně politickou orientací, ale se stejnými zájmy na rozvoji dobrých sousedských vztahů. Bylo konstatováno, že zvlášť výrazného pokroku bylo dosaženo v oblasti tzv. vízové facilitace, tedy usnadnění pohybu osob mezi těmito zeměmi.Pokud jde o druhý bod, tak jsme se dohodli, že zvolíme formu, které nebudeme říkat výzva, ale doporučení. V druhém bodu je to doporučení, jednomyslné doporučení, Ruské federaci, aby jako mírové gesto, a v zájmu deeskalace rusko-ukrajinského konfliktu, stáhla svá vojska z hranic Ukrajiny. Třetím bodem je naopak doporučení Ukrajinské republice, aby v souladu se závěry ženevské konference uskutečnila decentralizaci své země a všichni zúčastnění vyjádřili plnou podporu svobodným volbám na Ukrajině a to jak prezidentským, které se mají konat 25. května, tak volbám dalším, volbám bez vnějšího zasahování a pod příslušnou mezinárodní kontrolou.A konečně z české iniciativy jsme přijali prohlášení, v němž oběma stranám tohoto konfliktu nabízíme tzv. dobré služby „good services"" nebo zprostředkovatelské služby, chcete-li to tak nazvat, opět v zájmu deeskalace tohoto konfliktu a zabránění tomu, co může nastat dokonce v nejbližších dnech, to znamená, že napětí přeroste v rozsáhlé ozbrojené boje s množstvím obětí. Znovu opakuji, že tato mediační role je podmíněna přáním obou stran, takže nebude-li si to alespoň jedna ze stran přát, tak k žádné mediaci samozřejmě nedojde.Doufám, že jsem na žádný z podstatných bodů nezapomněl a pokud ano, moji kolegové mě určitě doplní. V každém případě mi dovolte závěrem opravdu srdečně poděkovat všem, kdo se účastnili plodné diskuse s cílem nejenom vyjádřit solidaritu s Ukrajinou, ale zejména přetavit tuto solidaritu z vřele znějících slov do konkrétních činů.Děkuji Vám za Vaši pozornost.    Miloš Zeman, prezident České republiky, Pražský hrad, 25. dubna 2014"
2014-01-24;http://www.zemanmilos.cz/cz/clanky/projev-prezidenta-republiky-pri-zahajeni-zasedani-k-5-výroci-východniho-partnerstvi-184803.htm;Projev prezidenta republiky při zahájení zasedání k 5. výročí Východního partnerství;Dovolte mi, abych Vás hlasem zvonu uvítal na Pražském hradě.Jak víte, zvon přináší zprávy jak dobré, tak špatné a já bych si samozřejmě přál, aby tento český zvon, jehož kopii jste všichni dostali na stůl, Vám přinášel pouze zprávy dobré.Program jsme se pro Vás snažili připravit tak, abychom měli prostor i pro bilaterální jednání a jak jsem už řekl hlavám delegací, máme pro Vás po večeři připraveno, doufám, že velmi příjemné, půlhodinové překvapení.Nyní mi dovolte, abych přešel k tématu. Dohodli jsme se, že dnešní plenární zasedání věnujeme hodnocení jednotlivých účastníků dosavadní praxe Východního partnerství a zítřejší jednání věnujeme budoucnosti Východního partnerství, protože paní litevská prezidentka nás bohužel opouští, dáme jí samozřejmě šanci, aby se i k budoucnosti Východního partnerství mohla vyjádřit již dnes. Jinak bych Vás rád informoval, že dnes večer se k nám připojí i prezident Rakouské republiky Heinz Fischer, který se bude účastnit zítřejšího jednání. Upozorňuji, že jsme se dohodli, že vystoupení každého z nás, včetně mě, bude trvat pět minut a já tímto zvonečkem upozorním na případné překročení času, kromě toho jste všichni dostali časoměřič jako malý dárek a malou pozornost.Chtěl bych samozřejmě ocenit pět let Východního partnerství a právě proto jsme ho dali do budovy, která se postupně stavěla téměř tisíc let. Chci věřit, že Východní partnerství je dlouhodobým, nikoli krátkodobým projektem, a že už dnes jsme učinili mnoho užitečných kroků. Chtěl bych poděkovat těm, kdo byli při jeho zrodu, vítám mezi námi, mimo jiné, i švédského vicepremiéra, ale jsem si vědom, že tento úspěšný projekt má několik otců a všem chci poděkovat.Podařilo se dosáhnout např. facilitace vízové povinnosti, která usnadňuje pohyb našich občanů, podařilo se dosáhnout spolupráce na celé řadě kulturních i ekonomických projektů, včetně projektů infrastrukturních a věřím, že tento proces bude úspěšně pokračovat i nadále.Východní partnerství bychom podle mého názoru měli chápat jako součást politiky dobrého sousedství. Není to nutně žádná přípravka do Evropské unie, ale je to v každém případě snaha, aby země Evropské unie měly dobré sousedy a aby tito sousedé měli naopak dobrého souseda v Evropské unii.Tím bych mohl, milí kolegové, skončit, kdyby nebylo jednoho problému o kterém všichni víme a to je problém Ukrajiny. Mohli bychom klidně sedět ve svých kancelářích, tento problém komentovat, ale to je tak vše, co bychom dělali. Navrhuji Vám, abychom dnes při večeři, ale zejména zítra na druhém plenárním zasedání zvážili možnost, čím by Východní partnerství mohlo přispět deeskalaci konfliktu na Ukrajině, kde podle mého názoru hrozí buď zahraniční invaze, nebo občanská válka, případně obojí najednou. My starší, kteří jsme něco podobného zažili před asi dvaceti lety v Jugoslávii, s tím máme svoji zkušenost.Jedna z možností, která může být předmětem naší diskuze je nabídka Východního partnerství na zprostředkování dobrých služeb, nabídka, kterou by ovšem musely přijmout obě strany a která nemůže být jakýmkoli způsobem vynucována. Prosím vážené kolegyně a vážené kolegy, aby tuto nabídku zvážili. Abych to nechápal jako projev sólo akce prezidenta, projednal jsem tuto možnost s oběma předsedy komor českého Parlamentu, kteří jí vyslovili podporu. Na druhé straně se může stát, že tento návrh označíte za nerozumný, ale v tom případě bychom měli hledat návrhy jiné a nové. Protože to nejhorší, co bychom mohli udělat, je přihlížet konfliktu, který se rozhořívá blízko nás a kdyby tento konflikt dostoupil intenzity, kdy by na obou stranách byli tisíce mrtvých, tak už žádná preventivní akce a žádné dobré služby nepomohou. Prosím proto, abyste o tomto námětu přemýšleli.A protože i pro mě platí zmíněný pětiminutový limit, dovolte mi, abych své vystoupení ukončil přáním přátelského a věcného průběhu našeho jednání tak, abychom byli užiteční svým zemím, svým občanům a zejména rozvoji vztahů mezi všemi, kdo jsou dnes přítomni.Velice Vám děkuji za Vaši pozornost.Miloš Zeman, prezident České republiky, Pražský hrad, 24. dubna 2014
2014-01-18;http://www.zemanmilos.cz/cz/clanky/projev-prezidenta-republiky-pri-setkani-s-olympioniky-742901.htm;Projev prezidenta republiky při setkání s olympioniky;Vážený pane předsedo olympijského výboru, vážení členové olympijské výpravy, vážení páni ministři, vážení hosté,je pro mě ctí, že zde mohu přivítat všechny účastníky naší olympijské výpravy, protože natřásat si peříčka v přítomnosti medailistů není dobré. Chtěl bych Vám říci, že pokládám stejně tak jako moje paní za svoji čest, mohu-li se zúčastnit setkání s olympioniky, nikoli naopak. Chtěl bych blahopřát nejenom osmi medailistům, chtěl bych blahopřát nejenom těm sedmnácti v TOP osm, kteří se umístili do osmého místa. Chtěl bych blahopřát všem a našim hokejistům bych chtěl říci, nebuďte smutní, každá porážka bolí, ale z každé porážky se dá i něco získat. Jsem nesmírně rád, že dnes budou oceněni i trenéři. Martina Sáblíková říká svému trenérovi mistře. A chtěl bych na závěr poděkovat i našim sportovním novinářům za to, jak reportovali o olympijských hrách. Bohužel nemohu poděkovat našim nesportovním novinářům a to v obou významech tohoto slova, jejichž zprávy o olympiádě v Soči se značně lišily od reality. Velice Vám děkuji, že jste přišli a přeji Vám úspěch za další čtyři roky. Miloš Zeman, prezident České republiky, Pražský hrad, 18. dubna 2014
2014-01-17;http://www.zemanmilos.cz/cz/clanky/projev-prezidenta-republiky-pri-setkani-se-zamestnanci-spolecnosti-veba.htm;Projev prezidenta republiky při setkání se zaměstnanci společnosti VEBA;"Jsem velmi rád, že mohu navštívit podnik, který zaměstnává dvanáct set lidí. Medián dělnických mezd, jak mě dnes i za přítomnosti odboráře bylo sděleno, je dvacet dva tisíc korun. Já vím, že se teď někteří rozesmějí a řeknou „Já to nemám"", ale samozřejmě medián je nejčetnější, nikoli průměrná hodnota a v každém případě mzdy u Vás jsou dokonce mírně nad průměrem České republiky a to znamená, že podnik se o své zaměstnance stará. Jsou podniky, které mají ekonomické úspěchy, ale nízké mzdy a zaměstnanci je potom samozřejmě opouštějí a ztrácí své kvalifikované kádry.Říkal jsem panu generálnímu řediteli, že do poloviny roku přijede na státní návštěvu České republiky marocký král a marocká královna. Prezident republiky nemá udělat jenom to, že si podnik prohlédne a srdečně pozdraví zaměstnance a zamává jim a odjede. Takže jsme se s panem generálním ředitelem dohodli, že si Pražský hrad u Vás objedná, zdůrazňuji, objedná za tržní cenu brokát pro krále a královnu a znáte to minimálně z filmu, jak to chodí na královském dvoře, když to má král a královna, tak to chtějí všichni ostatní, takže věřím, že alespoň tímto maličkým dílem přispějeme k dalšímu rozkvětu tady.Přeji Vám úspěch hodně štěstí a především úsměv a radost ze života, protože když lidi práce nebaví, nemají ji rádi a nejsou srdcaři, tak ta práce se nikdy nedaří. A hlavně, podívejte se na moji hůlku, přeji Vám hodně zdraví.    Miloš Zeman, prezident České republiky, Broumov, 17. dubna 2014"
2014-01-17;http://www.zemanmilos.cz/cz/clanky/projev-prezidenta-republiky-behem-setkani-s-obcany-broumova.htm;Projev prezidenta republiky během setkání s občany Broumova;Vážený pane hejtmane, vážený pane starosto,dovolte mi, abych Vám poděkoval za pozvání do Broumova. Jsem moc rád, že je tady tolik lidí. A to je všední den a některým končí pracovní doba.Začnu trochu zvláštním způsobem. Když mě vítají na pódiu starostové nejrůznějších měst, tak mají připravený v lepším případě papír o jedné stránce, v horším případě papír o třech stránkách a to dlouze čtou. O to méně je času na diskuzi s občany, kvůli které jsem sem přijel. Ale co je nejhorší, většinou začínají tak ze 13., 14. století a hlasitě deklamují, co všechno krásného udělali naši předci. Pane starosto, blahopřeji. Vy jste to neudělal, dokonce ani papír jste neměl. Za to Vám děkuji. Ale já starosty, kteří toto dělají, nechávám ten papír dočíst a pak se zeptám: „A co jste udělal Vy?“ To je smysl prezidentské návštěvy. Ne si prohlížet mrtvé památky, byť by byly sebekrásnější, ale mluvit s živými lidmi a dívat se na jejich dílo.Dvakrát tady padlo slovo Sudety. Byl jsem poměrně nedávno v Ústeckém kraji a tam se ukázalo, že ti lidé tam prostě nezakořenili, že je to naplavenina, která nesrostla se svým krajem, zatímco tady na Broumovsku vidím pravý opak. Tady už strom české populace zapustil hluboké kořeny a je to vidět na nádherném městě, na obnovení chátrajících kulturních památek, tedy někdy. V případě kláštera jde o obnovování, nikoli ještě obnovení. Milý pane starosto, máte tady jednu ruinu, kvůli které jsem sem jel, když opravíte i onu, tak v podstatě nebude Broumovu co vytknout. Jediná chátrající budova, Vy asi víte, o co se jedná. A zabedněných oken jsem viděl hodně v chátrajících textilkách. Říkalo se, že český textilní průmysl je na dně, zkrachoval. Není to pravda. Ne jenom VEBA, která tady již byla zmíněna, ale například Juta a další textilní podniky se dokázaly přeorientovat, pokud měly schopné a úspěšné vlastníky a manažery. VEBA na africký brokát a objevili africký trh, zaměstnávají celkem 1200 zaměstnanců a jejich plat v dělnických profesích, potvrdil mně to i odborový předák, je obvykle 22 000 korun, což není tak špatné, i když každý může říct, že by mohl být ještě vyšší.Při všem respektu k našim předkům tím chci vzdát úctu právě těm živým lidem, kteří nebrečeli, kteří neříkali, že je tady krize, kteří dokázali postavit nebo alespoň opravit dům, zasadit strom, zplodit syna nebo dceru, aby tady vyrůstaly nové broumovské generace. I to je investiční aktivita a aktivita mimořádně příjemná. Chtěl bych Vám přát, aby za námi všemi něco užitečného zůstalo. Ať je to prosperující podnik, ať je to opravené náměstí, ať je to napsaná kniha, ať je to dobře udělaný stůl truhlářem. Nejsou věci velké a věci malé, jsou jenom věci dobré a věci špatné. A já Vám chci popřát, aby z Vašich rukou vycházely jenom dobré věci.Miloš Zeman, prezident České republiky, Broumov, 17. dubna 2014
2014-01-16;http://www.zemanmilos.cz/cz/clanky/projev-prezidenta-republiky-v-holovousech---vesnici-roku-2013-kralovehradeckeho-kraje.htm;Projev prezidenta republiky v Holovousech - Vesnici roku 2013 Královéhradeckého kraje;"Vážená paní starostko, vážený pane hejtmane,„Já mám chalupu v Holovousích. Na zahradě mám jabka, malináče... Až pojedu na Urlaub, tak ti jich přivezu třeba 50 kilo."" Která vesnice má to štěstí, že se dostane do nejslavnější české knihy, to jest Dobrý voják Švejk a Vaše malináče, jak už paní starostka řekla, si oblíbil i Franz Josef a dokonce je chtěl vysázet v okolí Vídně, ale tam, jak známo, se neujaly. Je vidět, že podobně jako člověk i strom je srostlý s půdou a když tu půdu opustí a přestěhuje se do města, tak se často stane, že uschne. Já jsem žil posledních deset let v obci, která má 1200 obyvatel, takže se tam  všichni znali a bylo tam daleko přátelštější prostředí, než ve městě, kde v panelákovém domě neznáte ani svoje nebližší sousedy a právě proto vždy poprosím, abych mohl navštívit vedle měst i vesnici. Protože vesnice, to není nic zavrženíhodného, jak se někteří fouňové tváří, naopak, být a žít na vesnici je svým způsobem výsada. Výsada daleko krásnějšího životního prostředí a daleko lepších mezilidských vztahů. Ale abych nezůstal jenom u té chvály, já jsem si velmi pečlivě prostudoval mnohastránkový text o Holovousech s četnými obrazovými přílohami. Nesmírně mě nadchlo, kolik je tady spolků, protože já znám vesnice, kde jsou jenom dobrovolní hasiči a zaplať Pán Bůh za to, protože oni dělají spoustu užitečné práce, ale tady to spolkaření, já sám jsem členem svazu zahrádkářů, ale jsou tady i další a další dobrovolná občanská sdružení, která zkrášlují svoji obec a právě proto je krásné tady bydlet.Ale milá paní starostko, já si vždy najdu i nějaké bolavé místo a jedno bolavé místo jsem u Vás zjistil, Mám rád parky, konec konců lánský zámek má kolem sebe nádherný park a dočetl jsem se, že Váš zámecký park je zanedbaný, protože majitel se jaksi nemá k jeho obnově. Prosím Vás, prozraďte mi veřejně, komu to patří a já ho nějakým způsobem, to já už si něco vyberu, znectím. Vždy je co napravovat, když se nám něco podařilo na 90 %, ať se podaří na 100 % a já Vám přeji, aby Váš zámecký park byl stejnou ozdobou a stejnou okrasou Holovous, jako např. ty předzahrádky, o kterých už mluvila paní starostka, i když na rozdíl od Tomáše Masaryka jsem sem přijel.Miloš Zeman, prezident České republiky, Holovousy, 16. dubna 2014"
2014-01-16;http://www.zemanmilos.cz/cz/clanky/projev-prezidenta-republiky-pri-setkani-s-obcany-v-jicine.htm;Projev prezidenta republiky při setkání s občany v Jičíně;Prezident by v první řadě měl naslouchat lidem na náměstích. Tady není Majdan, tady na sebe nikdo nehází Molotovovy koktejly. Tady jsou lidé, kteří přemýšlejí, kteří mají často různé názory, mají argumenty pro tyto názory a chtějí si tyto argumenty vyměňovat, a proto jsem přijel, abych naslouchal Vašim názorům a pokoušel se je přenášet na půdu Parlamentu, na půdu vlády.Jak dobře víte, prezident má ústavní právo povolávat si ke konzultacím jednotlivé ministry. Takových konzultací od ustavení vlády už proběhlo asi deset a samozřejmě budou pokračovat a věřte mi, že to nejsou zdvořilostní setkání na téma - Vy dnes vypadáte dobře pane ministře a ta voňavka, kterou jste naplácal ústa, ta je obzvláště atraktivní. Jsou to prostě diskuze nad věcnými problémy, ať už se týkají dopravy, sociální péče, nezaměstnanosti atd.Takže i když vím, že většina politiků hrozně ráda dlouho mluví, program dnešního setkání tady v Jičíně si budete určovat sami. Budete ho určovat svými dotazy, svými názory. Já se budu snažit na některé Vaše názory reagovat a věřte mi, že když budu mít názor odlišný od Vašeho, tak se pokusím říci své argumenty a nebudu očekávat, že si budeme házet vajíčka, rajčata nebo jiné užitečné předměty, ale snažme se toto setkání pojmout jako přátelský dialog. Jako dialog občanů, kterým se nikdy nesmí říkat obyčejní lidé, protože každý z nás je svým způsobem neobyčejný a za každým z nás stojí nějaké vykonané dílo. Snažme se, aby to byl dialog duševně normálních lidí a to je maximum, kterého můžeme dosáhnout.Děkuji Vám, za Vaši pozornost.   Miloš Zeman, prezident České republiky, Jičín, 16. dubna 2014
2014-01-15;http://www.zemanmilos.cz/cz/clanky/projev-prezidenta-republiky-na-univerzite-hradec-kralove.htm;Projev prezidenta republiky na Univerzitě Hradec Králové;Vážený pane hejtmane, vážený pane rektore, dámy a pánové,má-li téměř jakýkoli politik před ústy mikrofon, působí na něj tento mikrofon jako afrodiziakum a začnou se z něj řinout slova. Nejhorší jsou ti, kdo svůj projev uvedou větou: „Budu stručný.“, ti zpravidla mluví dvě hodiny. Dovolte mi proto, abych Vám oznámil, že moje úvodní slovo se bude pohybovat v intervalu mezi pěti až deseti minutami, protože smyslem našeho setkání je diskuze, Vaše názory, Vaše otázky.Ve svém úvodním slově se pokusím, což jsem ještě nikdy nedělal, zamyslet se nad úlohou prezidenta v české společnosti. Mám dojem, že prezident má plnit tři základní funkce. Za prvé je to funkce takzvané krizové pojistky. Ta se zapíná jenom občas, například když padne vláda, což se stalo v minulém roce. Jinak by prezident teoreticky mohl být za zdmi Pražského hradu, případně okopávat záhonky na lánském parku nebo, což dělám já, vyjíždět mezi občany, poslouchat jejich názory a snažit se tyto názory tlumočit jak na úrovni vlády, tak na úrovni Parlamentu ČR. Myslím si, že právě to se snažím dělat při všech návštěvách jednotlivých krajů. Není dobré si jenom popřát s rukou s vedoucími funkcionáři, je dobré být v posluchárnách, je dobré být na náměstích a vystavovat se často i velmi nepříjemným dotazům.Pak je tady samozřejmě i funkce třetí. Ta spočívá v tom, že podle ústavy si povolávám jednotlivé ministry. Mimochodem jsem se setkal už s polovinou z nich a byla to velice věcná, někdy až přátelská diskuse. Snažím se s nimi řešit problémy, které spadají do kompetence prezidenta, což jsou především, ale nejenom otázky zahraniční a obranné politiky.To jsou ony tři základní funkce, které má prezident plnit. Být v neustálém kontaktu s občany, nemyslet si, že je pánbůh, že je nadčlověk, neříkat mám sako z Francie, tohle je mimochodem konfekce, kalhoty z Itálie, boty z Anglie, kdo z Vás to má? Neříkat lidem obyčejní lidé, protože nikdo z nás není obyčejný, každý z nás je nějakým způsobem neobyčejným, ale snažit se o to, abychom s lidmi mluvili, nikoli papalášským jazykem - „Já jsem byl zvolen, kdo z Vás to má?“ - a snažit se vnímat skutečné potřeby duševně normálních lidí.Závěrem svého projevu bych chtěl vyslovit naději, že většina české populace je duševně normální, což ne vždy mohu říci o většině českých politiků.Děkuji Vám za Vaši pozornost.Miloš Zeman, perzident České republiky, Univerzita Hradec Králové, 15. dubna 2014
2014-01-15;http://www.zemanmilos.cz/cz/clanky/projev-prezidenta-republiky-behem-setkani-se-zastupiteli-kralovehradeckeho-kraje.htm;Projev prezidenta republiky během setkání se zastupiteli Královéhradeckého kraje;Vážený pane hejtmane, dámy a pánové, vážení členové zastupitelstva,tuto hůl jsem před chvílí dostal od pana hejtmana a je to hůl, na níž je písmeno G, což, jak jsem se dozvěděl, znamenalo Gradec, zřejmě ve staré češtině Hradec. Jako symbol přátelství jsem přišel s touto holí, protože mě pořád ještě bolí koleno a už asi nadosmrti budu trošku kulhat. Člověk se o nějakou hůl ve svém životě musí opírat. Buď o hůl fyzickou, nebo o hůl symbolickou, což jsou přátelé, což jsou spolupracovníci a což jsou obecně řečeno lidé, kteří v životě něco dokázali.Nejsem na tomto kraji poprvé a slibuji, že přijedu opět za rok stejně jako do jiných krajů, protože ani za tři dny nestihneme projet všechna významná města. Ale ne jenom města. Vždy si vybírám jednu malou obec, tentokrát to budou Holovousy s jejich Malináčem. Protože všude žijí lidé a jezdit jenom po městech není dobře. Konec konců, deset let jsem žil na venkově v obci, která měla 1200 obyvatel, a mám s tím svojí dobrou zkušenost. Chtěl bych Vám blahopřát k tomu, že nepatříte k takzvaným problémovým krajům z hlediska vysoké míry nezaměstnanosti, jako jsou severní Čechy nebo severní Morava. Kupodivu na třetím místě je Olomouc. Je zajímavé, že Olomoucký kraj je z hlediska nezaměstnanosti na třetím nejhorším místě, asi kvůli Jesenicku a částečně Šumpersku.Vím, že máte lokální problémy. Třeba Trutnov má devítiprocentní nezaměstnanost, ale myslím si, že je velmi dobře, že se podařil přesvědčit Volkswagen, aby investoval nikoli ve Španělsku, jak původně zamýšlel, ale právě u nás. Samozřejmě, že když přijedu do jakéhokoli kraje, tak se mně vždy lidé stěžují na problémy s dopravní infrastrukturou. Je tak trošku ostuda, že tři kilometry dálnice D11 pořád nejsou hotové, ale není to Vaše ostuda, je to ostuda ministrů dopravy. Pan hejtman mě upozornil, že za posledních pět let se u nás vystřídalo devět ministrů dopravy, takže než se člověk pořádně zapracoval, tak už byl z kanceláře venku. Byl jsem informován o tom, že pan ministr Prachař osobně přislíbil, že se zasadí o dokončení zmíněných tří kilometrů. Chápu Vaše spory s paní Havránkovou. Jako premiér jsem měl obdobné spory s paní Regecovou, takže vím, co znamená, když Vás někdo vydírá, a vím, že potřebujeme zákon o liniových stavbách, který by tomuto vydírání zabránil.Vím, že jsem v „Saloně republiky“, ale upřímně řečeno ten salon vždy vytvoří nějaká výrazná osobnost, ať to byl architekt Gočár, nebo mnozí další. Salon se nevytváří sám. Souhlasím s názorem, že Královéhradecký kraj je dobré místo pro život, ale úplně nejlepší místo pro život je Vysočina. To neříkám proto, že jsem se tam narodil. Jsem Kolíňák, takže do Hradce jsem nikdy neměl daleko. Ale je to kraj, který Vás pohladí po duši a kde výškové rozdíly nejsou tak veliké, abyste je nemohli překonat. Přiznávám se ke své ostudě, že právě proto, že jsem měl potíže s nohama, jsem na Sněžku vyjel minulý rok autem, zatímco můj předchůdce Václav Klaus a moje žena to poctivě vyšlapali. Moje žena úplně a Václav Klaus si vyjel půlku trati lanovkou, takže tam to nebylo tak úplně od začátku.Skončil bych tím, že jsem velmi rád, že mohu diskutovat s krajskými zastupiteli. Dodnes si vzpomínám na boje, které doprovázely vytvoření krajské samosprávy. Dodnes nám někteří vyčítají, že jsme zrušili okresní úřady. Celý problém byl v tom, že okresní úřady neměly plnohodnotného partnera. Okresní shromáždění, tedy shromáždění starostů, vlastně nemohlo rozhodovat o ničem. Kromě toho některé působnosti okresních úřadů byly tak malé, že nepřekračovaly krajský rámec. Kromě silnice na polské hranice bych uvedl i spojení mezi Hradcem Králové a Olomoucí, aby se odstranilo přetížení D1. Ale kdykoli diskutuji s krajskými zastupiteli, tak si vždy vzpomenu na tyto boje a jsem rád, že kraje mají svoji samosprávu, která je volená, nikoli úřednická. Pevně věřím, že se v koalici, která zde je, jak mě informoval pan hejtman, dokážete rozumně dohodnout. Na rozdíl od některých jiných případů, které nebudu jmenovat, si neposíláte vzkazy přes média, protože to je asi nejhorší, co se může v politice stát. Ten, kdo se obrací na novináře, ukazuje, že se nedokáže se svými partnery rozumně dohodnout za jednacím stolem.Dovolte mi, abych popřál Královéhradeckému kraji úspěch, aby i nadále byl dobrým místem pro život. Přijel jsem zejména proto, abych slyšel Vaše názory, abych se pokusil odpovědět na Vaše otázky. Jsem připraven tak učinit a tam, kde odpověď nebudu znát, nebudu na rozdíl od některých jiných politiků předstírat všeználkovství a poctivě Vám řeknu, že něčemu nerozumím.Děkuji Vám za Vaši pozornost.Miloš Zeman, prezident České republiky, Hradec Králové, 15. dubna 2014
2014-01-11;http://www.zemanmilos.cz/cz/clanky/projev-prezidenta-republiky-na-konferenci-„cesko-ocima-evropy-evropa-ocima-ceska“-836058.htm;Projev prezidenta republiky na konferenci „Česko očima Evropy, Evropa očima Česka“;"Dobrý den vážený pane předsedo Evropského parlamentu, vážení páni předsedové obou komor, vážený pane předsedo vlády,je mi velkou ctí, že mohu zahájit konferenci k desátému výročí vstupu České republiky do Evropské unie. Rád bych v úvodu poděkoval třem vládám. Vládě, která podala přihlášku do EU, vládě, která se zabývala harmonizací českého práva s právem evropským, a konečně i vládě, která tento proces dokončila. Myslím si, že i to je důkazem jisté formy kontinuity české zahraniční politiky, která nedělá obraty ode zdi ke zdi, která samozřejmě může zvýrazňovat různé akcenty, ale v zásadě postupuje stejným směrem. Nebylo by nic jednoduššího, než se ponořit do minulosti a přemýšlet o tom, co se za těch uplynulých deset let stalo. Ale minulost má jednu nevýhodu. Nelze ji ovlivnit, lze ji pouze interpretovat, v některých případech dokonce dezinterpretovat, a proto bych daleko spíše chtěl mluvit o budoucnosti, protože tu ovlivnit můžeme. Rád bych použil známý příklad cyklisty, který může zabránit pádu z jízdního kola jenom tím, že na něm jede. Proces evropské integrace je nejvíce narušován svým zastavením a domnívám se, že bychom si měli přečíst knihu vzpomínek Jeana Monneta, která začíná Dvropským společenstvím uhlí a oceli a končí právě EU po Maastrichtu. Základní poučení, které vyplývá z této knihy je nejen to, že EU až dosud ve svých dějinách překonala jakoukoli krizi, ale že z této krize vzešla posílená. Tato krize byla impulzem pro její užitečné reformy, ale také pro hlubší a dříve nemyslitelnou integraci. A protože jsem zastáncem pokračující integrace a jsem zastáncem toho, aby se Česká republika vrátila do tzv. tvrdého integračního jádra, dovolte mi několik poznámek o mých jistě subjektivních představách, jak by tato integrace měla dále pokračovat. Je krásné, že máme ministra zahraničí EU a já se Vás zeptám. Proč nemáme evropského ministra obrany, proč nemáme evropského ministra financí a další ministry tohoto typu? Přitom je pravda, že ani ekonomická integrace EU zdaleka nebyla dokončena. Státy eurozóny se pyšní tím, že mají společnou měnu a já pevně věřím, že Česká republika se ve velmi dohledné budoucnosti rovněž stane členem eurozóny. Ale společná měna je pouze jeden z pilířů stabilní a úspěšné ekonomické politiky. Dalšími takovými pilíři je společná fiskální politika nebo společná daňová politika. Pod společnou fiskální politikou rozhodně nemíním to, že by EU měla národním vládám a národním parlamentům určovat, jaký podíl výdajů věnují např. na zdravotnictví, školství nebo kulturu, ale měla by být čímsi, čemu se někdy říká „dluhová brzda"". Zadlužení některých evropských zemí, a teď nemluvím o České republice, už překročila hranici jednoho sta procent hrubého domácího produktu. Víte všichni, jak dopadl pakt stability. Bylo to hezké, dokonce to obsahovalo i sem tam nějaké sankce, ale když tento pakt porušily dvě největší země tedy Francie a Německo, přestalo se jaksi o sankcích mluvit a žádný zákon, žádný program, který neobsahuje sankce, není ničím víc než pouhou prázdnou, byť líbivě znějící deklarací. To za prvé. Za druhé, pod společnou daňovou politikou si představuji především zabránění toho, čemu se říká „daňový dumping"". Myslím si, že tato politika by měla být založená na stanovení minimálních, nikoli ovšem maximálních daňových sazeb. Zárodek už zde je, protože u daně z přidané hodnoty je minimální sazba, ovšem u základní sazby 15%. Ale proč není minimální sazba např. u korporátní daně? I uvnitř EU máme daňové oázy, např. Kypr, který měl ještě nedávno korporátní daň 5%, a teprve teď se tato daň zvýšila na 10%. Pro srovnání naše sousední Rakousko má korporátní daň 25% a je tam čtyřprocentní nezaměstnanost. Stanovit maximální výši daňových sazeb by bylo podle mého názoru neprozřetelné, protože jsem vášnivým zastáncem skandinávského modelu sociálního státu a ten, se vyznačuje vysokým daňovým zatížením, aniž by to podlomilo tamní konkurenceschopnost a aniž by to zhoršilo tamní kvalitu života. Dovolte mi závěrem ještě několik poznámek o hrozbách, kterými v současné době jak NATO, tak EU čelí. A to jsou hrozby na naší východní hranici. Nechci vypadat jako válečný štváč, ale chtěl bych upozornit na zkušenost bývalého Československa, kde se začátkem srpna v Bratislavě konala porada představitelů tehdejší Varšavské smlouvy doprovázená obvyklými rituály, to jest objímáním a četnými polibky, aby čtrnáct dní poté v noci přistála letadla s prvními výsadky. Chtěl bych s jistou dávkou politického cynismu říci, že Krym je ztracen a že konec konců nikdy nepatřil Ukrajině, kromě doby, kdy jeho poněkud podivný vůdce Nikita Chruščov, tedy vůdce Sovětského svazu, věnoval Krym Ukrajině jako dar. Ale něco zcela jiného je riziko rozpoutání řetězové reakce invazí na východní Ukrajinu, která může pokračovat obsazováním dalších částí Ukrajiny, např. včetně Oděsy, která může pokračovat obsazováním Podněstří, případně Moldávie a která tak vytvoří řetězovou reakci, jakýsi efekt nabalující se sněhové koule, kterou těžko bude možné bez vážných ztrát zastavit. Jsem proti blokádám, jsem proti sankcím a jsem proti embargům, protože mě inspiruje případ Kuby, kde tyto nástroje byly používány čtyřicet let a výsledkem bylo, že Fidel Castro byl čtyřicet let kubánským prezidentem. Jsem ale pro účinné a velmi razantní, v mnoha případech i preventivní akce, protože prevence je vždy levnější než následné hašení požáru. Proto věřím, že EU, ale i NATO najdou v této těžké chvíli odvahu k tomu, čemu se někdy říká „deterrence"", český překlad je docela ošklivý „zastrašování"", právě proto bych rád použil onen anglický výraz, aby se dějiny neopakovaly a aby vzniku řetězové reakce bylo zabráněno. Jednal jsem o tom s předsedou Evropského parlamentu Martinem Schulzem a včera také s generálním tajemníkem NATO Andersem Rasmussenem a shodli jsme se na tom, že vydat prázdnou, nic neříkající deklaraci typu „bububu"", „tytyty"" a nic více, by znamenalo diskreditaci EU a s mírnou modifikací potvrzení známého čínského sloganu o papírových tygrech.Dovolte mi proto, abych závěrem nám všem popřál odvahu v těchto nelehkých chvílích, abych vyjádřil víru, že nakonec k invazi na východní Ukrajinu nedojde, bude-li dostatečně důrazné preventivní varování, a abych popřál EU, aby nespadla jako onen cyklista z kola tím, že bude pokračovat ve svém integračním úsilí a, nyní už mluvím zcela subjektivně, že se jako celek stane jedním velkým skandinávským sociálním státem.Děkuji Vám za Vaši pozornost.                      Miloš Zeman, prezident České republiky, Míčovna Pražského hradu, 11. dubna 2014"
2014-01-11;http://www.zemanmilos.cz/cz/clanky/projev-prezidenta-republiky-na-charitativni-aukci-prezidentskeho-fondu-173900.htm;Projev prezidenta republiky na charitativní aukci prezidentského fondu;Chtěl bych Vás všechny pozdravit a poděkovat za to, že jste přišli.Před deseti lety jeden naivní ministr financí zřídil účet na splácení státního dluhu a očekával, že v době, kdy státní kasa hospodařila s obrovským rozpočtovým deficitem, občané České republiky budou na tento účet hojně přispívat. Za deset let se na tomto účtu shromáždilo slovy sto tisíc korun, tehdy už nikoli československých, ale českých.My jsme založili obdobný účet v květnu minulého roku a dnes, za dobu desetkrát kratší, je na něm více než desetkrát více peněz, to jest jeden milión čtyři sta tisíc korun. Chtěl bych poděkovat Vám všem, kdo jste na tento účet přispěli nebo ještě přispějete, například právě dnes večer.Jsou tam zajímavé příspěvky. Jeden recesista dává korunu denně. Možná, že se domnívá, že existuje čtyřkorunový poplatek, ale PPF banka nám tento poplatek odpustila, takže čistý zisk je v tomto případě jedna koruna denně. Jsou tam i příspěvky důchodců, kteří pravidelně platí sto korun měsíčně, a já bych Vám chtěl rád připomenout onu větu z evangelia o vdovím groši: „Dala hodně, protože dala z mála.“ A pak tam jsou příspěvky daleko větší a jsem si vědom toho, že jsou to příspěvky lidí, kteří v této zemi poctivě vydělávají, poctivě platí daně, nedopouštějí se daňových ani úvěrových podvodů a strašně je štve, že tento stát je neuvěřitelným způsobem po řadu let rozkrádán těmi, kdo skutečnými baťovskými podnikateli nejsou. U těchto lidí, včetně mě, se zrodila touha dát někomu facku, a protože hlava státu si nemůže dovolit fyzické napadení kohokoli, nechť je to alespoň facka morální.My všichni, jak tady jsme, dáváme tímto setkáním morální facku těm, kdo pobírají nezaslouženě vysoké platy, zlaté padáky a přitom hodnota jejich práce pro společnost není bohužel pouze nulová, ale dokonce záporná. Věřím, že průběh dnešního večera nám umožní, abychom tuto facku dali s rozmachem.Závěrem bych chtěl říci, že plánujeme s Jiřím Rusnokem, který, doufám, svůj poměrně skromný příspěvek do tohoto fondu kompenzuje tím, že bude dražit a dražit až se udraží (neřeknu, kolik to je, to bych musel říci, kolik je plat člena bankovní rady), plánujeme na základě jeho návrhu tak trochu napodobit Českou národní banku. Ta dává svým váženým klientům jeden milión korun ve znehodnocených a rozřezaných bankovkách jako takový úhledný balíček, a tak zatím jenom uvažujeme o tom, že nakoupíme v listinné, nikoli v elektronické podobě státní dluhopisy, které ovšem státu nevrátíme, ale které znehodnotíme, rozřežeme a dáme je na Pražském hradě jenom jediné osobě, nejchudšímu z Čechů - ministru financí. Při té příležitosti se těším na svůj projev, jehož leitmotivem bude: „A pane ministře, kolik dáte Vy?“Děkuji Vám za pozornost.Miloš Zeman, prezident České republiky, Pražský hrad, 11. dubna 2014
2014-01-09;http://www.zemanmilos.cz/cz/clanky/projev-prezidenta-republiky-na-ekonomicke-konferenci-„uspechy-a-otazniky-zmen-ceske-ekonomiky-v-poslednim-ctvrtstoleti“-656120.htm;Projev prezidenta republiky na ekonomické konferenci „Úspěchy a otazníky změn české ekonomiky v posledním čtvrtstoletí“;Dámy a pánové,hlavním motivem mého vystoupení je cosi jako laudatio pro mého dlouholetého přítele Jana Struže a poděkování za to, že organizuje akce na podporu toho, co se často nazývá ostrovy pozitivní deviace, protože slovo úspěch téměř vymizelo z našeho slovníku a bylo nahrazeno slovem katastrofa. Mimochodem kdyby to byla alespoň Schumpeterova kreativní destrukce, dalo by se o tom mluvit, ale v daném případě je vždy zobrazován spíše bankrot nebo podvodník, a právě proto je dobré vyzdvihovat úspěšné podnikatele, ať už formou této soutěže Czech top 100 nebo Exportér roku, Podnikatel roku apod. Na podnikateli roku jsem navrhoval, aby byla vyhlašována i anticena analogická Malinám proti Oskarům, tzn. nejméně úspěšný podnikatel a v souvislosti s New world resources bych měl dokonce adepta na tuto cenu. Nicméně i já sám očekávám, že získám již podruhé, poprvé jako premiér, cenu Ropák roku za podporu kanálu Dunaj-Odra-Labe. Kdyby zelení fanatici žili o několik set let dříve, udělili by tutéž cenu Jakubu Krčínovi z Jelčan a Sedlčan za realizovaný projekt jihočeských rybníků, jejichž retenční kapacita je větší než retenční kapacita Vltavské kaskády.Honza Struž v programu navrhoval celou řadu témat. Podívat se na průběh ekonomického vývoje posledních 25 let by vyžadovalo daleko delší čas než deset minut, v nichž Vás chci obšťastnit svým projevem. Dovolím si proto upozornit pouze a jedině na jev, který je často v našich diskuzích opomíjen, a to je případ, kdy přes xenofobní úvahy o tom, že nás vykoupí zahraniční kapitál a že tady pomalu nebude žádný domácí podnikatel se díky Bohu projevil pravý opak. Malí podnikatelé se stali středními, někteří střední podnikatelé se stali velkými a expanze domácího kapitálu se projevuje celou řadou forem, ať už tím, že Kellner kupuje Telefonicu, Mitas buduje své podniky v USA a mohl bych najít desítky případů skutečně efektivního českého kapitálu, který expanduje i do zahraničí. Někdy to končí katastrofou. Ztracených pět miliard ČEZu v Albánii je příklad takové katastrofy, ale ve velké většině případů jsou tyto akvizice úspěšné.Nedávno mě navštívil Andreas Treichl, který mě informoval, že Die Erste v příštích letech uvažuje o přesunu své centrály z Vídně do Prahy, což je zajímavá informace. Byl by to první případ, kdy se mateřská banka stěhuje ke své dceřiné bance. Dovolte mi v rámci symetrie na závěr říci několik negativních příkladů, o nichž se obávám, že bychom zde rovněž měli diskutovat.Nedávno jsem v Hovorech z Lán vyjádřil názor, že Czech Invest, což byla agentura, která pod vedením Martina Jahna podávala obdivuhodné výkony, je dnes naprosto impotentní, že jsem se s její činností nesetkal při žádné ze svých zahraničních cest, ač tam vozím početné podnikatelské delegace. Vedení Czech Investu mi odpovědělo, že moje cesty směřují do Afghánistánu, kde žádná šance pro zahraničního investora není. Budiž. V Afghánistánu jsem byl ze zcela jiných důvodů. Ale nedávno jsem navštívil například Izrael, což je dnes technologická velmoc. Měli jsme s sebou osmdesát podnikatelů, proti nám bylo sto dvacet izraelských podnikatelů. Tam se skutečně uzavíraly zajímavé dohody. Izrael by v současné krizi českého lázeňství mohl investovat do této docela významné oblasti a do mnoha oblastí dalších. Opět jsem tam Czech Invest neviděl a to nebyl Afghánistán. Stejně impotentní je podle mého názoru organizace Czech Trade. Není to důvod ke zrušení těchto institucí, je to důvod k personálním a manažerským výměnám a k tomu, aby tyto instituce skutečně pomáhaly jak českému exportu, tak i zahraničním investicím. Včera jsem přijal místopředsedu jihokorejského parlamentu, který projevil velký zájem o možnost jihokorejských investic v České republice včetně nukleární energetiky. A Czech Invest opět nic.Poslední a opět kritická poznámka, jak je mým zvykem, se týká společnosti Egap a společnosti Česká exportní banka. Jsem bytostně přesvědčen o tom, že v obou těchto institucích pracují extrémně nekvalifikovaní lidé, kteří poskytnou úvěry téměř na vše a pojistí téměř vše. Když si uděláte podrobný rozbor akcí, které tímto způsobem byly kryty, tak zjistíte výrazné doslova miliardové ztráty, které nemůžete svádět pouze na podnikatelské riziko.Závěrem svého projevu vzdávám čest baťovským, nikoli koženým podnikatelům. Vzdávám čest těm, kdo zisk ze své produkce reinvestují a nekupují si tryskáče a jachty a nezabývají se tím, čemu Thorstein Veblen říkal prestižní spotřeba. Když nedokáži přesvědčit svojí vlastní osobností, snažím se přesvědčovat věcmi, které jsem si nakoupil a které jsou kolem mě. Když jsme mluvili o té anticeně, tak příklad šumavského bunkru by mohl být rovněž ilustrací prestižní spotřeby, ale nejenom ten.Dovolte mi tedy, abych vzdal úctu těm, kdo umí pracovat, kdo umí podnikat, kdo se řídí protestantskou etikou Maxe Webera, abych vyjádřil naději, že u nás se časem prosadí skandinávský model vysokých daní a vysokých investic do veřejného sektoru. I když vím, jak tady vidím Tomáše Ježka, že jsou určitě lidé, kteří dostanou hysterický záchvat kdykoli toto moje oblíbené tvrzení slyší, pevně věřím, že se podaří i vstup České republiky do eurozóny. Na druhé straně se domnívám, že je zapotřebí, abychom měli odvahu i k velkým, zejména investičním projektům, které jedině mohou snížit dosud vysokou nezaměstnanost.Přátelé, Američané dokázali sjednotit národ projektem vyslání člověka na Měsíc. Ten projekt byl z čistě ekonomického hlediska naprosto absurdní, ale vedle ekonomického rozměru mají tyto projekty i svoji nezastupitelnou motivační hodnotu. Dávají životu smysl, protože za námi něco konkrétního zůstane. Zůstane za námi podnikatelské dílo jako za tím Jakubem Krčínem.Ještě jednou děkuji za dlouholetou práci při podpoře ostrovů podnikatelské pozitivní deviace a děkuji za pozornost.Miloš Zeman, prezident České republiky, Česká národní banka, 9. dubna 2014
2014-01-01;http://www.zemanmilos.cz/cz/clanky/projev-prezidenta-republiky-u-prilezitosti-otevreni-výstavy-o-cesko-srbske-vojenske-spolupraci.htm;Projev prezidenta republiky u příležitosti otevření výstavy o česko-srbské vojenské spolupráci;Vážený pane ministře, dámy a pánové,přinesl jsem několik desítek fotografií, na nichž jsou zachyceny společné manévry tehdejší československé a jugoslávské armády v dobách tzv. Malé dohody. Na hrudích mnoha srbských generálů je na těchto fotografiích vidět nejvyšší československé vyznamenání Řád Bílého lva. Malá dohoda byla tehdy dojednána proti obnově rakousko-uherského mocnářství a především proti maďarské iredentě.Historie je někdy ironická, protože ten, koho pokládáte za hlavního nepřítele, se časem stane nepřítelem vedlejším a na jeho místo nastoupí nepřítel zcela nový. Tímto nepřítelem pro oba naše státy se stalo nacistické Německo a my jsme bohužel nenašli ani odvahu ani sílu, abychom se proti tomuto nepříteli dokázali postavit.Chtěl bych nesmírně ocenit hrdinství srbské armády v boji proti německým okupantům a zcela úmyslně říkám srbské, nikoli jugoslávské armády. Chtěl bych ocenit i úspěšný partizánský boj, který začal již v době, kdy se zdálo, že nepřítel opravdu vítězí na všech frontách. Nicméně historie je opět ironická, vyvstal nový nepřítel. Tímto společným nepřítelem euro-americké civilizaci je mezinárodní terorismus, jehož nejviditelnější formou je islámský fundamentalismus. Nepodceňujme toto nebezpečí už proto, že je dobře finančně zabezpečeno, zejména z prodeje narkotik. Nedávno jsem se vrátil z Afghánistánu, kde čeští vojáci spolu se svými spojenci bojují proti Tálibánu, nicméně Tálibán má v oblastech, které ovládá, významnou ekonomickou podporu, protože produkce opia se v těchto oblastech zvýšila zhruba desetinásobně, a to ještě nemluvím o financování některých režimů prostřednictvím odnímání lidských orgánů a jejich zpeněžování.Chtěl bych proto s Vaším dovolením a s dovolením pana ministra obrany otevřít tuto výstavu jako vzpomínku na statečnost a současně jako upozornění, že stále nežijeme v bezpečném světě a že to, co dnes nejvíce potřebujeme, jsou právě stateční lidé.Děkuji Vám za pozornost.Miloš Zeman, prezident České republiky, Bělehrad, Srbská republika, 1. dubna 2014
2014-01-29;http://www.zemanmilos.cz/cz/clanky/projev-prezidenta-republiky-na-sjezdu-strany-prav-obcanu-557186.htm;Projev prezidenta republiky na sjezdu Strany Práv Občanů;Milé kolegyně, vážení kolegové,je jistě příjemné přicházet do sálu, kde vidíte zářící oči členů strany, která se dostala do Parlamentu ČR. Je o něco méně příjemné, ale o to užitečnější, přijít do sálu a pozdravit členy strany, která se vzdor veškerému úsilí do Parlamentu ČR nedostala. A smyslem mého projevu je společně s Vámi přemýšlet o tom, proč se tak stalo.Ještě dva měsíce před volbami se preference Strany Práv Občanů pohybovaly ve výzkumech veřejného mínění mezi 6–8 %. Ano, samozřejmě nemusíme těmto průzkumům věřit, ale určitou orientační hodnotu přece jen mají. V průběhu volební kampaně většinou politické strany další body získávají, my jsme je ztratili. I průzkumy veřejného mínění to začaly ukazovat. Ptejme se, proč se tak stalo a hledejme vinu především sami u sebe, nikoli v kritice druhých. Je to snadné, ale jenom slaboch svádí svoje chyby na druhé. Silný svoje chyby sám přiznává.Začnu sám u sebe. Považuji za svoji velkou chybu, že jsem nijak nebránil tomu, aby volební kampaň byla založena v podstatě jako druhá fáze podpory prezidenta republiky poté, co už prezidentské volby skončily. Chtěl bych Vám všem nesmírně poděkovat za Vaši podporu při organizaci prezidentských voleb. Už jsem Vám řekl, že bez této podpory a pomoci bych se prezidentem nikdy nestal. Ale když děláte totéž po druhé, a já jsem viděl plakáty v Praze s nápisem „Za Miloše Zemana“, mluvil jsem s lidmi, kteří říkali: „Co chcete, vždyť jsme Vám prezidenta zvolili. Teď ukažte, co umíte Vy, a postavte se na vlastní nohy.“ K této chybě se přiznávám a nechci ji omlouvat tím, že jako čestný předseda naší strany jsem se až úzkostlivě vyhýbal tomu, abych zasahoval do řízení volební kampaně. Jediná rada, kterou jsem tehdy vedení strany dal, která byla akceptována a kterou bych dal jakékoli jiné politické straně, kdyby mě o to požádala, byla rada: „Nestavte do čela kandidátek lidi, kteří neuspěli v minulých volbách.“ Což se dá poměrně snadno změřit například podle počtu preferenčních hlasů. Uvedu pro stručnost jen jediný příklad. V Praze vznikla komplikace, kdy se lídrem kandidátky měl stát člověk, kterého pokládám za svého dobrého přítele a výborného manažera, ale byl to člověk, který jako lídr komunální kandidátky v Praze dostal 0,6 % a 500 preferenčních hlasů, zatímco jeho největší konkurenti měli kolem 15 000 preferenčních hlasů, tedy třicetkrát více. Platí, že dobrý manažer nemusí být nutně i dobrý politik. To platí i u ostatních. Manažer může získat důvěru členů své strany, ale politik má získat důvěru voličů. A mnohdy tyto dvě funkce prostě nejsou slučitelné.Přitom si myslím, že jsme měli v našem volebním repertoáru celou řadu programových bodů, které mohly a měly oslovit voliče. Jeden bod jsme si tak trochu nechali sami ukrást, a to byl bod zákona o majetkových přiznáních, chcete-li zákona o prokázání původu příjmu a majetku, včetně možnosti zabavení nelegálně získaného majetku. Tento bod si zahrnuly do programu i ostatní politické strany, i když jsme byli první. Vzpomeňte si na petici s tímto požadavkem, která získala více než 100 000 podpisů a byla organizována právě Stranou Práv Občanů. Co se stalo? Zákon o majetkových přiznáních se ani neobjevil v hlavních prioritách vlády v rámci vládního programového prohlášení, a když jsem teď listoval legislativním plánem vlády, zatím ani není na jejím programu. My si jenom můžeme domýšlet, proč a komu by tento zákon ve všech politických stranách více či méně vadil.Strana Práv Občanů hájí práva hospodářská, práva sociální a samozřejmě i práva politická a v našem programu, jak si jistě vzpomenete, bylo hájení sociálních práv. Na prvním místě právo na práci, což je první článek Evropské sociální charty a což je zvláště důležité v situaci, kdy tady máme 630 tisíc nezaměstnaných, ale málo jsme opakovali, že nová pracovní místa vytvářejí pouze investice, zatímco všichni ostatní mluvili o aktivní politice zaměstnanosti, která při omezených prostředcích neznamená nic jiného, než že přesýpáte písek z jedné hromady na druhou, aniž by se tato hromada zvětšila.Měli jsme ve svém programu zlepšení pozice důchodců a kladli jsme mimo jiné důraz na budování nových domovů důchodců, protože jsou oblasti, kde čekáte v pořadníku na toto místo až deset let. A byla by to investiční akce, která by rovněž pomohla zvýšení zaměstnanosti. Měli jsme ve svém programu hájení zájmů mladých lidí, například výstavbou startovacích bytů, protože pro založení mladé rodiny bez střechy nad hlavou nejsou potřebné podmínky. A konečně jsme měli ve svém programu i bod, který nám žádná strana nemohla ukrást, a to právo svobodně si zvolit svoji kandidátku tak, jak je to v komunálních volbách. Vím, že ten cizí název „panašování“ mnohé odrazoval. Zvolit si kandidátku z osobností napříč politickým spektrem výběrem skutečných osobností z kandidátek jednotlivých stran, proč nám tento bod nikdo nemohl a nechtěl ukrást? Protože každá strana se strašlivě obává, že při zavedení takového principu, který se velice osvědčuje právě v komunálních volbách, by zejména ty strany, které mají na kandidátkách neosobnosti, prodělaly, neboť by voliči touto kombinací část jejich kandidátů vyřadili ze hry.Co tedy, kolegyně a kolegové, zbývá? Zbývá restart, zbývá nadechnout se, začít znova, vstát ze země a jít především do komunálních voleb a právě tam vytvořit svoji novou základnu z lidí, kteří ve svém programu nabídnou, jak zlepšit život ve své obci. To je těžká práce, která se nedá redukovat na několik frází typu „Za Prahu krásnější“, „Za Brno veselejší“, „Za Olomouc radostnější“, apod. Snažme se, abychom touto základnou zaplnili kandidátky do krajských voleb, které budou za dva roky, a úspěšné krajské kandidáty nasadili do parlamentních voleb. Protože jenom zbabělec se vzdává a i ve sportu máte tři pokusy.Chtěl bych poděkovat dosavadnímu předsedovi Strany Práv Občanů Zdeňkovi Štenglovi za jeho práci. Velice si vážím toho, že jak je obvyklé v demokratických stranách, nekandiduje po volebním neúspěchu znovu. Bylo starořímské přísloví, které říkalo, že úspěch má mnoho otců a neúspěch je sirotek. Já jsem toto přísloví vždy modifikoval slovy: „Neúspěch má jednoho otce a tím je předseda.“ Ale na druhé straně by bylo nespravedlivé svádět všechno na předsedu. Uvědomte si, že už máme tři příklady, kdy hra na prezidenta republiky a zasunování ostatních kandidátů do pozadí a zejména zasunování do pozadí ostatních programových bodů se nevyplatilo. Václav Havel podporoval Stranu zelených. Kde je Strana zelených? Václav Klaus podporoval hnutí Hlavu vzhůru. Kde je hnutí Hlavu vzhůru? Máte-li tři příklady, včetně našeho, je čas změnit strategii a jak jsem již řekl, postavit se na vlastní nohy.Věřím, že volbou, kterou jste dnes učinili a do které jsem samozřejmě nijak nezasahoval, jste učinili první krok k tomuto restartu. Chtěl bych blahopřát ke zvolení do funkce předsedy Strany Práv Občanů Janu Velebovi, protože je to člověk, který jako nezávislý senátní kandidát prošel ohněm volebního boje a v tomto ohni obstál. Chtěl bych samozřejmě blahopřát i všem zvoleným místopředsedům a chtěl bych jim popřát hodně práce a nic jiného než práci. Práci na programu, na budování nových místních organizací a samozřejmě i na pomoci s výběrem skutečně schopných kandidátů.Jsou lidé, kteří alibisticky budou tvrdit, že za náš neúspěch mohou hádky uvnitř naší strany. Tvrdím, že tyto hádky měly pouze marginální efekt a neměly by se přeceňovat, i když možná jejich autoři by byli velmi rádi, kdyby přeceňovány byly. V každé straně se občas najde několik neúspěšných lidí, kteří v touze státi se poslanci a ve zklamání, že poslanci nebyli zvoleni, vyvolávají nejrůznější konflikty a pře. Tito lidé z naší strany odešli, přejme jim úspěch v jejich snažení, nepomlouvejme je, nekritizujme je, kritizujme přátelsky sami sebe, hledejme nedostatky ve vlastních řadách a věřme, že ti, kdo zůstali na palubě, prokázali svoji statečnost, zatímco ti, kdo z paluby odešli, spíše prokázali, že jim šlo opravdu jenom a jenom o ty funkce a ne o práci.Závěrem mi dovolte, abych Vám sdělil, že od praporu se neutíká. Rád, budete-li si to přát, zůstanu i nadále Vaším čestným předsedou za dvou předpokladů. Za prvé, že tuto volbu teď tajně potvrdíte, nebo vyvrátíte, protože v každých personálních otázkách by měla být volba tajná. A za druhé Vás prosím, i když možná některé z Vás to bude bolet, abyste odstranili z názvu naší strany slovo „Zemanovci“, protože to, k čemu byla tato strana trvale a dlouhodobě vytvořena, bylo hájení práv občanů, nikoli hájení práva jediného člověka, byť by se náhodou jmenoval Miloš Zeman. A zcela závěrem Vám chci sdělit, že Vás budu volit letos v pražských komunálních volbách a budu Vás volit za čtyři roky v parlamentních volbách.Děkuji Vám za pozornost.Miloš Zeman, prezident České republiky, Top Hotel Praha, 29. března 2014
2014-01-28;http://www.zemanmilos.cz/cz/clanky/projev-prezidenta-republiky-na-vi-snem-hnuti-starostove-a-nezavisli-871975.htm;Projev prezidenta republiky na VI. sněm hnutí Starostové a nezávislí;Dámy a pánové,dovolte mi, abych své vystoupení zahájil přesně tak, jako před rokem - milý Petře, vážení hosté. Děkuji za pozvání na sjezd, který pokládám za významný proto, že sdružuje podstatnou část starostů a víte, že jsem dlouhodobým zastáncem toho, aby v Poslanecké sněmovně, případně v Senátu, bylo co nejvíce lidí, kteří by něco uměli řídit a kteří to řídili úspěšně. Nebudu uvádět negativní příklady lidí, kteří přišli do Parlamentu rovnou ze školy, nikdy nic neřídili a jejich výsledky vypadaly podle toho. Je daleko důležitější uvádět pozitivní příklady a kritériem každého úspěšného starosty, jak sami dobře víte, je, že je ve své funkci minimálně dvě funkční období, protože v tom prvním můžete být zvolen na základě nesplnitelných slibů, zatímco v tom druhém už musíte něco dokázat a něco za Vámi musí být.Je samozřejmé, že každou politickou stranu či hnutí hodnotíme podle jejich výsledků, včetně výsledků parlamentních. Když jsem tady byl před rokem, zeptal jsem se Petra, kolik máte poslanců a odpověď zněla jedenáct. Když jsem si dal koblihu a čaj, nenápadně jsem se Petra zeptal, kolik máte teď poslanců a odpověď byla šest. Srovnání těchto dvou čísel by každého z Vás mělo vést k zamyšlení a já nejsem ten, kdo by měl právo radit co dělat a co nedělat, ale tato čísla o něčem určitě vypovídají, i když je to samozřejmě ne zcela příjemné.Jsem odpůrcem názoru, že nově vznikající politická hnutí jsou něčím nepřirozeným, něčím amorfním, a to jen proto, že se nedají zařadit na té klasické levopravé škále. Oni se tam možná po určitém vývoji jednou zařadí, ale svoji funkci plní už teď, plní ji jako ostruha zaťatá do boku koně a tím koněm jsou tzv. standardní, lépe řečeno dlouhodobě trvající politické strany. Tyto strany zlenivěly, tyto strany zkmotrovaly a tyto strany často nebyly schopny nalézt a nabídnout ani výrazné osobnosti, ani atraktivní a přitom splnitelný program.Pozoroval jsem úspěchy libereckých starostů v tomto kraji, obdivoval jsem výsledek 64 % pana tehdejšího starosty Hrádku nad Nisou, pana Půty a obdivoval jsem, že v situaci, kdy proti Vám stojí poměrně rozvětvený manažerský aparát, tato strana dokázala v Libereckém kraji ne jenom vyhrát, ale tento kraj spravovat lépe, než ho spravovaly strany standardní, zatížené mnoha korupčními skandály a to na obou stranách. Myslím si, že po parlamentních volbách, které proběhly v říjnu loňského roku, budeme všichni s napětím sledovat, jak si povedou obdobná hnutí, nikoli strany a budeme asi chápat, že volební úspěch těchto hnutí je primárně založen na nespokojenosti. Ne na nějaké dramatické atraktivitě jejich programu, ale daleko spíše na nespokojenosti se současným stavem. A kéž by Bůh dal a ona ostruha do boku koně byla zaťata dostatečně hluboko, aby i za předpokladu, že by ten kůň trochu krvácel, se ty strany vzpamatovaly a vstoupily do rovnoprávné a úspěšné soutěže s těmito hnutími.Je samozřejmé, že stranu nedělají jenom osobnosti, ale že ji dělá i program. Nebudu zde mluvit o některých názorových rozdílech, protože to se na Vašem sněmu nesluší, budu mluvit o tom, v čem se shodujeme, pokud jste ovšem svůj program nezapomněli nebo nezměnili. Minulý rok jsme tady mluvili o tom, že by bylo dobré podporovat přímou volbu starostů a já bych k tomu dodal i přímou volbu hejtmanů. Jestli si vzpomínáte, navrhoval jsem tehdy, abychom se vyhnuli Kotlebovskému excesu, že by měly tyto přímé volby proběhnout současně s volbami komunálními, či krajskými a že by se starostou, případně hejtmanem měl stát ten, kdo dostal nejvíce preferenčních hlasů na kandidátce nejúspěšnějšího politického subjektu, protože jedině tak by nehrozilo riziko, že takto zvolený starosta nebo hejtman bude jakešovským kůlem v plotě a zastupitelstvo mu automaticky zamítne všechny jeho návrhy. I když v té době jsme stáli v opoziční roli, Petr Gazdík dobře ví, že na řadě veřejných vystoupení prezidenta republiky jsem vysoce ocenil Váš úspěch pokud jde o rozpočtové určení daní a ještě jednou bych Vám chtěl za tento prokazatelný úspěch poděkovat. Jak projíždím kraji a setkávám se se starosty obcí, samozřejmě s výjimkou těch největších, tak všichni tuto redistribuci hodnotí pozitivně a co je důležitější - vkládají ji do skutečně užitečných projektů, s výjimkou Olomouce, kde ji nevkládají do aquaparků, což pokládám za nejšílenější investiční projekt, jaký kdy mohl komunální představitele napadnout, protože si zpravidla nespočítají, jaké jsou provozní náklady na udržování aquaparku. Jsou ale, po vyřešení tohoto problému, další témata a o nich bych chtěl v závěru svého vystoupení rovněž mluvit.Blíží se nové plánovací období Evropské unie a jako obvykle nastane boj o peníze. A to nikoli pouze boj o celkovou částku evropských dotací, ale především boj o to, kdo bude tyto dotace administrovat, kdo je bude spravovat, jak budou přerozdělovány, kdo bude stát s nataženou rukou a kdo bude mít například plný měšec, bude jím významně mávat a bude říkat ty, ty, ty,  já ti nějaké peníze dám, ale za nějakou protislužbu a tomu se říká, kolegyně a kolegové, korupce. Korupce, proti které slovy tak nádherně bojujeme, aniž bychom fakticky proti ní neudělali téměř nic.Mluvil jsem už o tom s představiteli Svazu měst a obcí a došli jsme k jednoznačnému závěru, že dalším krokem, po již provedeném změněném rozpočtovém určení daní, by měla být taková alokace evropských peněz, které by se dostaly přímo k městům a obcím. Mám, přiznávám se, dokonce pochybnosti i o tom, zda takovým efektivním alokátorem jsou kraje. Vedou mě k tomu dvě zkušenosti. Za prvé kraj Středočeský, snad nemusím zmiňovat důvody a za druhé tzv. ROP Severozápad, kde někdo je ve vězení, někdo je ve vyšetřovací vazbě, ale v každém případě, kde proběhly evidentně kriminální činy.Mám pocit, že všichni s naprostou lhostejností sledujeme, jak z naší země unikají ne miliardy, ale desítky miliard, které jsou vraceny zpátky do Bruselu. Jak v řadě případů nedostáváme přislíbenou evropskou dotaci, kvůli tomu, že ji někdo nedokázal pořádně zúřadovat nebo že při tom podváděl. Když chytnete drobného zlodějíčka nebo kapsáře, tak jsou toho plné noviny, ale kdo nese odpovědnost za desítky miliard, kdo byl reálně postižen a jaké nápravné kroky byly podniknuty k tomu, aby se tato ztráta, která by zaplnila rozpočet Vašich obcí neslýchanými penězi, neopakovala? Myslím si, že právě ono rozhodování starostů o evropských dotacích, a já jsem řekl panu hejtmanu Půtovi při našem ranním setkání, že nesouhlasím s jeho návrhem, aby každá obec dostala dva tisíce korun na obyvatele a dělala si s nimi co chtěla, protože si myslím, že jsou efektivnější řešení. Záleží na připravenosti jednotlivých projektů, na stavu obce atd., ale to je technický detail. Důležité je, že ve Vašem případě budou tyto peníze pod kontrolou občanů, protože není náhodou, že právě komunální zastupitelstva mají daleko nejvyšší důvěru občanů, až daleko za nimi jsou zastupitelstva krajská a někde úplně blízko dna se krčí Parlament. A důvěra občanů je ten nejzákladnější kapitál, který se těžko vybojovává a lehko ztrácí.Dovolte mi proto, abych Vašemu sněmu popřál nové silné vedení v osobě lidí, kteří již byli v minulosti úspěšní a nemusí Vám proto slibovat, že budou úspěšní, když jim k tomu dáte příležitost. A v osobě nového programu, který by měl být, jak jsem četl Vaše materiály, založen právě na přiblížení zdrojů a to jak domácích, tak evropských, blíže komunální úrovni a dále od ministerstev, kde úředníci rozdělováni bohužel podle politického klíče bez jakékoli vědomosti, kde ta obec vůbec leží, natož aby věděli, co potřebuje, rozhodují o miliardách korun a to z velké časti naprosto nekvalifikovaně. Takže to, co bych Vám závěrem jako úspěšným starostům popřál, se dá shrnout do dvou slov - odpovědnost a kvalifikovanost.Děkuji Vám za Vaši pozornost.Miloš Zeman, prezident České republiky, Hotel Floret Průhonice, 28. března 2014
2014-01-27;http://www.zemanmilos.cz/cz/clanky/projev-prezidenta-republiky-pri-prilezitosti-udeleni-zlateho-zachranarskeho-krize.htm;Projev prezidenta republiky při příležitosti udělení Zlatého záchranářského kříže;Dámy a pánové,i když mě k tomu paní moderátorka nevyzvala, dovolte mi, abych se ujal slova. Přečetl jsem si velmi podrobně příběhy všech vyznamenaných a nebylo by nic jednoduššího, než říci několik frází. Děkovat, mluvit o odvaze, mluvit o statečnosti a to všechno by bezesporu byla pravda. Ale právě při četbě těchto příběhů jsem si uvědomil i druhou stranu mince - byli mnozí lidé, kteří stejně tak jako Vy mohli pomoci a šli lhostejně kolem. Dokonce i v situacích, kdy na rozdíl od Vás jim nic nehrozilo, stačilo jenom zdvihnout telefon a zavolat pomoc a oni to neudělali. Chtěl bych Vám proto říci, že nejvyšší ocenění, které za svůj čin můžete získat, není Zlatý záchranářský kříž nebo jiné vyznamenání, ale to, že si sami sebe můžete vážit. Protože to nejdůležitější, co v našem životě je, je právě sebeúcta a já bych Vám chtěl velice poděkovat za to, že jste svým činem naplnili svůj život. Nebudu Vám přát, abyste ho opakovali, protože takové přání by bylo trochu cynické, ale chtěl bych Vám popřát, abyste si uvědomili, že jste dokázali, že jste lidé, a to je někdy strašně těžké.Ještě jednou Vám děkuji.Miloš Zeman, prezident České republiky, Pražský hrad, 27. března 2014
2014-01-12;http://www.zemanmilos.cz/cz/clanky/projev-prezidenta-republiky-na-narodni-konferenci-„15-let-ceska-v-nato-–-nase-bezpecnost-neni-samozrejmost“.htm;Projev prezidenta republiky na národní konferenci „15 let Česka v NATO – Naše bezpečnost není samozřejmost“;Dobrý den, dámy a pánové,je mi velkou ctí, že mohu zahájit konferenci k patnáctému výročí vstupu České republiky do NATO. Vzpomínám si na rok 1999, kdy jsme spolu s maďarskou a polskou delegací vstupovali do sídla NATO v Bruselu, abychom se stali členy společenství států, které si vzájemně garantují svoji bezpečnost. Od té doby, v těch patnácti letech, se stalo mnoho věcí, nad nimiž by snad bylo dobré se alespoň chvíli zamyslet.Vzájemně garantovaná bezpečnost znamená, že pomyslný obranný deštník drží za jeho rukojeť všichni členové a nikoli pouze jeden nebo několik málo z nich. Z toho vyplývá pro všechny členské země dvojí úkol – jednak přispívat na společnou obranu finančními prostředky a jednak se nebát nasadit i vojenskou sílu tam, kde je to zapotřebí. Nechal jsem si generálem Pickem zpracovat tabulku výdajů České republiky na obranu a dá se říci, že až do roku 2003 jsme v zásadě plnili onen dvouprocentní cíl vojenských výdajů. Poté dochází k pozvolnému poklesu a dnes musím konstatovat, že se bohužel tyto výdaje pohybují těsně nad 1 % HDP. Samo o sobě je to varovné zejména v situaci, kdy Spojené státy americké přesunují těžiště své pozornosti do pacifické oblasti, již vzhledem k enormnímu ekonomickému růstu zemí v Tichomoří, ale co horšího – i tyto výdaje byly často vynakládány naprosto neefektivně. Jako příklad bych chtěl uvést více než šedesát bitevníků L159, které nám hnijí v hangárech a pro něž nemáme použití, naprosto neúspěšnou repasi tanků T72 a další a další akvizice, které neznamenaly účinné výdaje na obranu České republiky a našich spojenců, ale vyložené plýtvání penězi. Problém tedy není jenom ve zvyšování objemu peněz na tyto účely, ale zejména a především v jejich efektivním vynakládání.Pokud jde o vynaložení lidské síly, nemáme se zač stydět. Kromě naší účasti v Jugoslávii v jednotkách KFOR bych chtěl uvést především nasazení českých jednotek v Afghánistánu, kterým jsem nedávno při návštěvě Afghánistánu za jejich práci poděkoval. Mohl bych mluvit o naší účasti v Mali, o účasti na Sinaji, ale také o plánované akci v rámci mise OSN na Golanských výšinách, kde v roce 2015 předpokládáme nasazení zhruba 150 vojáků.Jestliže bych mluvil o perspektivách NATO za normálních okolností, tak bych jako vždy zdůrazňoval především boj proti mezinárodnímu terorismu. Boj, který nikdy nekončí a který je zapotřebí vést důsledně a nikoli na základě pacifistické politiky usmiřování teroristů. Za současné situace se ovšem nemohu vyhnout zmínce o situaci na Ukrajině, která nepochybně představuje další bezpečnostní hrozbu. Snad si vzpomenete na jugoslávský konflikt, kde Evropa byla zpočátku naprosto bezradná a nedokázala vlastními silami tento konflikt řešit. Připomínám zejména jeho vyvrcholení v podobě tzv. Bosenské války. I to vedlo k úvahám, že by bylo zapotřebí dobudovat druhý pilíř NATO vedle pilíře severoamerického, a to v podobě evropské armády, v souladu s pokračujícími tendencemi integrace v rámci Evropské unie. Mluvil jsem o tomto projektu před několika týdny ve Štrasburku před Evropským parlamentem a tam nejoptimističtější odezvy zněly tak, že jednotná evropská armáda je možná za deset až patnáct let. Myslím si, že právě situace na Ukrajině by měla vést k úvahám o urychlení tohoto procesu.Všichni víte, že v roce 1994 byla v Budapešti uzavřena multilaterální dohoda, která zaručovala integritu a tedy i hranice Ukrajiny výměnou za stažení nukleárních zbraní z ukrajinského území. Dámy a pánové, dosažení dohod diplomatickým úsilím je něčím, čemu se říká „soft power“, ale vedle té měkké síly je občas zapotřebí i „hard power“ jako odstrašující síla, která garantuje dodržování uzavřených dohod.Kdybych zabrousil do naší poněkud dávnější historie, tak musím konstatovat, že pruský král sice akceptoval pragmatickou sankci, ale to mu nebránilo, aby Marii Terezii sebral Slezsko. Vycházím z toho, že největším nebezpečím současné ukrajinské situace je riziko tamní občanské války, jakkoli se nám to dnes může zdát nepředstavitelné. Války, která by mohla být záminkou pro rozsáhlou vnější intervenci a která by tak zničila naděje vkládané do postupného rozvoje spolupráce států této oblasti. Vycházím také z toho, že jednou z podmínek, jak tomuto nebezpečí předejít, jsou co nejrychlejší svobodné volby na Ukrajině, a to nejenom volby prezidentské, plánované na 25. května 2014, ale, a já bych dodal dokonce především, volby parlamentní. Podle mého názoru by Ukrajina měla být více decentralizována, chcete-li federalizována, a neměla by být přijímána opatření, která by narušovala soužití národů a národností v této zemi. Mám tím především na mysli tzv. jazykový zákon. Na druhé straně bychom neměli pasivně přihlížet tomu, jak se blízko našich společných hranic rozhořívá konflikt, který bude tím obtížněji uhasitelný, čím déle bude eskalovat. V hantýrce NATO se často používá termínu „postafghánská únava“. Stahování spojeneckých vojsk z Afghánistánu, s výjimkou vojsk, která tam mají zůstat, aby cvičila afghánskou armádu a afghánskou policii, by znamenalo oslabení úsilí v boji proti mezinárodnímu terorismu. Na druhé straně, nebudou-li vytyčeny nové cíle a definovány nové oblasti potenciálních konfliktů, pak se tato postafghánská únava může projevit i jako únava celé bezpečnostní aliance.Chtěl bych proto na nás všechny apelovat, abychom si uvědomili, že bezpečnost je nedělitelná, že ohrožení bezpečnosti jakéhokoli státu je ohrožením bezpečnosti nás všech, protože v globalizované společnosti, nikoli globalizované ekonomice, se může konflikt vzniklý v jednom území velmi snadno přelít na území naše vlastní nebo bezprostředně sousedící, ať už v lepším případě v podobě vlny uprchlíků a v horším případě i určitým ozbrojeným konfliktem. Proto bych chtěl na závěr citovat slova jednoho amerického prezidenta, sice se také jmenoval Roosevelt, ale není to můj oblíbený Franklin Delano, je to Theodore Roosevelt, který říkal: „Mluv jemně a drž těžký klacek za zády“.Děkuji Vám za Vaši pozornost.Miloš Zeman, prezident České republiky, Nová galerie Pražského hradu, 12. března 2013
2014-01-07;http://www.zemanmilos.cz/cz/clanky/projev-prezidenta-republiky-na-tiskove-konferenci-k-ukonceni-navstevy-olomouckeho-kraje-941395.htm;Projev prezidenta republiky na tiskové konferenci k ukončení návštěvy Olomouckého kraje;Dobrý den, dámy a pánové,chtěl bych v úvodu poděkovat panu hejtmanovi a jeho týmu za opravdu skvělou organizaci mého třídenního pobytu v Olomouckém kraji.Jak již bylo řečeno, jedním z největších problémů tohoto kraje je nezaměstnanost, ale on je to celostátní problém. Dobře víte, že nezaměstnanost vyskočila na 630 000 osob a Olomoucký kraj je třetí kraj, po severní Moravě a severních Čechách, s nejvyšší nezaměstnaností. Je naprosto jasné, že tuto nezaměstnanost může snížit pouze expanze, jak průmyslových, tak stavebních, dopravních nebo zemědělských podniků, rozšíření ziskové výroby s vysokou přidanou hodnotou a většina podniků, které jsem navštívil, vyváží mezi 80 % v jednom případě až 98 % své produkce. To znamená, že je tady omezený domácí trh, že expanze se musí orientovat jak na dosavadní, tak na nové zahraniční trhy.Řekl jsem již, což bylo některými politiky desinterpretováno, že máme usilovat o spojení otázky lidských práv a exportu takovým způsobem, že při setkání s představiteli režimů, kde nesouhlasíme s porušováním lidských práv, jim tento nesouhlas vyjádříme, ale nikoli tak, že tyto představitele a tyto režimy budeme bojkotovat či na ně uvalovat sankce, protože historická zkušenost a tady jsem vždy uváděl případ Kuby, ukazuje, že když někoho bojkotujete a sankcionujete, tak tím naopak upevňujete buď diktátorské nebo autokratické režimy, protože vytváříte jakýsi mýtus obležené pevnosti a oni se potom mohou samozřejmě vymlouvat na to, že za jejich vnitřní problémy nemohou oni sami, ale že za tyto problémy může vnější blokáda. Konec konců, kdyby tehdejší Československo bylo vystaveno bojkotu a kdyby nedocházelo ke komunikaci a to i s disidenty v tehdejším Československu, tak se obávám, že komunistický režim by přežil ještě několik dalších let.Chtěl bych říci poslední dvě poznámky - velmi mě potěšilo, že vedoucí představitelé Olomouckého kraje, včetně pana hejtmana, na četných setkáních vyjádřili podporu projektu Dunaj-Odra. Není to samozřejmě můj projekt, je to projekt Karla IV., Františka Josefa I., který to vyjádřil vodocestným zákonem z roku 1901, projekt Tomáše a Jana Baťových a mnoha a mnoha dalších. Já jsem se k tomuto projektu pouze připojil a znovu opakuji, že v případě své realizace by vytvořil po dobu 15 let 60 000 nových pracovních míst.Poslední poznámka - politik je do jisté míry i herec, nikoli jenom v tom smyslu, že podává herecké výkony, ale především tak, že ho nesmírně těší zaplněná hlediště, ať to jsou zaplněná náměstí nebo zaplněné kulturní či jiné domy. Chtěl bych s velkým potěšením konstatovat, že účast občanů při setkáních, ať již na těchto náměstích nebo v těchto sálech, byla maximální, sály byly zaplněny, náměstí byla plná. Nemohu zapřít, že jako politika, jako prezidenta, ale zejména jako člověka, mě tento zájem a velmi přátelské přijetí občanů Olomouckého kraje nesmírně potěšily.
2014-01-07;http://www.zemanmilos.cz/cz/clanky/projev-prezidenta-republiky-behem-setkani-s-obcany-v-obci-hradcany-831315.htm;Projev prezidenta republiky během setkání s občany v obci Hradčany;Vážený pane starosto, vážení a milí přátelé,já jsem tady doma, jsem na Hradčanech, takže nikam daleko jsem cestovat nemusel. Žil jsem deset let v obci o něco většího rozsahu. Měla asi tisíc obyvatel, ale to je v zásadě podobné. Právě v těch deseti letech jsem si uvědomil, že nejsou velké a malé obce, jsou jenom velcí a malí lidé. A důležité je, kdo v té obci žije a to, co říkal pan starosta - já jsem dnes poprvé slyšel termín „zániková obec“. Dovedu si to představit u obce, která je odsouzena k tomu, aby skončila na dně přehrady. Tomu bych rozuměl. Ale zániková obec v tom údolíčku, do kterého jsme sjeli a kde jste žádnou přehradu nikdy neplánovali, tomu opravdu ne zcela rozumím. A o to je cennější, když odvaha a pracovitost lidí ze zánikové obce během historicky velmi krátké doby udělala Vesnici roku Olomouckého kraje.Samozřejmě, že jsem splnil svůj slib, protože sliby se mají plnit. A jeden z největších problémů, které máme v současné politice, spočívá právě v tom, že se sliby neplní, podaná ruka neplatí, podepsaná smlouva se roztrhá a za čtrnáct dní je všechno jinak. Čili bychom se měli vrátit k takovému slušnému chování, které je běžnější spíš ve venkovských obcích, kde se všichni znají, kde jeden tak trochu kontroluje druhého a kde si většinou lidé nedovolí nějaké větší vylomeniny. Měli bychom i politiku vrátit k pravidlům, kde ta podaná ruka začne platit a kde se to slovo bude dodržovat. A to je to, co jsem Vám chtěl úvodem říci. Právě proto jsem velmi rád splnil slib, který jsem dal panu starostovi.Nepřijel jsem hlavně mluvit, přijel jsem hlavně poslouchat. Chtěl bych slyšet Vaše názory, pokusit se odpovědět na Vaše otázky. A když něčemu nebudu rozumět, každý z nás občas něčemu nerozumí, tak to poctivě přiznám.Děkuji Vám, že jste mě tak vlídně přijali. Děkuji Vám za pozornost a těším se na Vaše dotazy.
2014-01-06;http://www.zemanmilos.cz/cz/clanky/projev-prezidenta-republiky-pri-setkani-s-obcany-litovle-772812.htm;Projev prezidenta republiky při setkání s občany Litovle;Dámy a pánové, moje poslední návštěva byla bohužel spojena se smutnou a neočekávanou událostí, která se jmenovala tornádo. Říkal jsem, že příroda dokáže způsobit katastrofy, které pak lidé těžko a dlouho odstraňují. Chtěl bych poděkovat všem, kdo se podílejí na rozvoji Vašeho města, kdo se podílejí na investičních akcích, které krásné město mají nejenom zachovat, ale i rozvíjet.  Zatím co všude jinde hovořím o nezaměstnanosti, jako o největším problému Olomouckého kraje, jsem velice rád, že právě tady v Litovli vidím místo, kde je nezaměstnanost o něco nižší. Setkal jsem se dnes s vedením podniku Papcel, který prosperuje, který má zakázky, který začíná přijímat nové zaměstnance. Pan starosta mě informoval, že takových podniků je tady celá řada. A proto nebudu mluvit, jako někteří podnikající politici o tom, že tady máme krizi a ta celosvětová krize nám znemožňuje, abychom udělali cokoli užitečného a že musíme počkat, až krize pomine, musíme počkat, až se oživí německá ekonomika. Nečekejme na druhé a spoléhejme se na sebe a snažme se dát práci všem těm, kdo o práci skutečně stojí. A snažme se, aby toto město, které bylo vybudováno jedním z nejúspěšnějších českých králů, aby toto město místo fňukání mělo svojí hrdost, a aby jeho obyvatelé byli rádi, že v něm žijí, protože je to město pro život.Přeji Vám úspěch, těším se na Vaše názory a na Vaše otázky, protože jsem nepřijel kázat.Dovolte, abych Vám závěrem svého úvodního slova popřál hodně úspěchů.          
2014-01-05;http://www.zemanmilos.cz/cz/clanky/projev-prezidenta-republiky-pri-setkani-s-obcany-mesta-olomouce.htm;Projev prezidenta republiky při setkání s občany města Olomouce;Dobrý den, vážený pane hejtmane, vážený pane primátore, dámy a pánové,politici, včetně mě, se rádi poslouchají a často pronáší bezobsažné projevy. Já jsem daleko spíše přišel naslouchat. Přišel jsem naslouchat Vašim názorům, protože si myslím, že povinností přímo voleného prezidenta je setkávat se co nejčastěji s občany. Odmítám termín obyčejní lidé, protože každý z nás je svým způsobem neobyčejný. A právě proto, že jsem přišel naslouchat, je moje úvodní slovo vždy velice stručné a o to větší je časový prostor pro Vaše dotazy a pro Vaše názory. Program našeho setkání z větší části budete určovat Vy sami.Nebylo by nic snadnějšího, než když bych se teď rozohnil a začal opěvovat krásy Olomouce a okolí a bylo by co opěvovat, včetně Olomoucké univerzity a celé řady dalších institucí, teď jsem byl na Svatém Kopečku, krásy olomoucké architektury apod. Ale já jsem tady kvůli tomu, abych společně s Vámi přemýšlel spíše o problémech a také o jejich řešení a chtěl bych Vám k Vaší úvaze nabídnout problém, který někteří z Vás budou považovat za podstatný a jiní ne. Velmi pečlivě, než jsem sem přijel, jsem si prostudoval statistiku o dvou základních parametrech, tím prvním je nezaměstnanost na Olomoucku, a tím druhým je průměrná mzda. Pokud jde o nezaměstnanost, pohybuje se kolem 10 %, což je o něco nižší číslo, než je např. na Jesenicku, ale je to číslo, které je nepochybně znepokojivé, zvlášť když vezmeme v úvahu, že na jedno volné pracovní místo tady na Olomoucku připadá třicet tři uchazečů, opakuji třicet tři uchazečů na jedno volné pracovní místo. A pak jsem si přečetl statistiku průměrné mzdy na Olomoucku a zjistil jsem, že je to necelých 22 000 korun měsíčně a to ještě víme, že tato statistika zahrnuje i statisícové platy top manažerů, takže je zkreslena tak, že ani na těch 22 000 korun dvě třetiny pracujících občanů nedosáhnou.To jsou prostá fakta a já bych Vám chtěl říci, že podle mého názoru nezaměstnanost vůbec není jenom ekonomický problém, že je to i problém ztráty lidské důstojnosti. Protože když táta od rodiny přijde domů a řekne - vyhodili mě z práce, tak i když mu ta rodina nic neřekne, tak i mlčenlivá výčitka může být výčitkou a kromě těch deseti procent nezaměstnaných je tady strach dalších minimálně deseti procent z toho, že o tuto práci přijdou, takže to je problém, který já pokládám za nesmírně důležitý. Kdybych byl v Praze, mluvil bych jinak. Ale my pořád mluvíme o severních Čechách, my pořád mluvíme o severní Moravě a my zapomínáme, že Olomoucko je třetí nejchudší kraj v České republice, třetí nejchudší kraj ze čtrnácti.A teď přemýšlejme o tom, co s tím dělat, můj návrh je velice prostý a velice bolestivý. Tato země nemá odvahu k investicím, zejména k velkým investicím. Jedině investice vytvářejí nová pracovní místa a snižují nezaměstnanost, ale investice nemají volební právo a politici, kteří jsou voleni na čtyři roky, v tomto roce budeme mít hned troje volby, se dívají pouze na horizont těchto čtyř let a to, co tento horizont přesahuje, je příliš nezajímá. Proč není již patnáct let slibované přímé dálniční spojení mezi Olomoucí, přes Mohelnici a Hradec Králové do Prahy? Proč neexistuje kanál Dunaj-Odra, který by dal na patnáct let práci 60 000 lidí a který byl poprvé projektován tzv. vodocestným zákonem císaře Františka Josefa z roku 1901 a který byl i snem Tomáše Bati? Proč nesázíme stromy, nestavíme domy a neplodíme syny a dcery? Jinými slovy, proč neinvestujeme do své budoucnosti? Chybí nám odvaha a já jsem nedávno říkal v Poslanecké sněmovně - kdyby na rožmberském panství vládla Strana zelených, pak Jakub Krčín z Jelčan a Sedlčan by byl označen za autora megalomanského projektu výstavby jihočeských rybníků a zelení by prosadili zachování útulných mokřadů, místo tak nádherných staveb, jako je rybník Rožmberk, rybník Svět a mnohé další, jejichž retenční kapacita je mimochodem větší, než celá retenční kapacita Vltavské kaskády.Skončil bych tím, že se Vám snažím nabídnout k Vaší úvaze to, co považuji za nejpalčivější problém a to je, z výše uvedených důvodů nezaměstnanost ve třetím nejchudším kraji. Ano, jste na tom lépe, než Jesenicko, ale jste na tom třeba hůře než Prostějovsko. V průměru Olomouckého kraje je nezaměstnanost tady vážným problémem. Ale kromě popisů problémů vždy potřebujeme řešení, hledejme cestu v investicích, samozřejmě v rozumných investicích, nejen v pomnících starostů typu aquaparků, které se nevyplatí, protože je musí město dotovat, ne v projektech hodin na brněnském náměstí Svobody, které mají tu jedinou nevýhodu, že neukazují čas, ne v projektech šesti odporných kašen na plzeňském náměstí, které ostatně již vandalové z větší části zničili, ale v rozumných projektech, které zvyšují produktivitu práce, zvyšují konkurenceschopnost našeho průmyslu i našeho zemědělství a dávají lidem práci.Dovolte mi poslední poznámku. Často se mluví o problémech nepřizpůsobivých, já jsem pro to, si nejdříve definovat to, o čem mluvím. Podle mého názoru nepřizpůsobivý je ten, kdo odmítne nabízenou práci, i když pro to nemá vážné, např. zdravotní důvody. A je úplně jedno, jestli je to Rom nebo Čech nebo Moravan nebo Slezan nebo kdokoli jiný. Rozumná politika by měla být založena na tom, nabídnout lidem práci, dobře placenou práci, proto jsem i pro zvyšování minimální mzdy, a ten, kdo práci odmítne a chce žít ze sociálních dávek, v podstatě jenom vykořisťuje daňové poplatníky a nevidím důvod, proč by mu měli tyto sociální dávky vyplácet. Stát se má starat o lidi, kteří chtějí pracovat, stát nemá podporovat flákače.Děkuji Vám za Vaši pozornost
2014-01-04;http://www.zemanmilos.cz/cz/clanky/projev-prezidenta-republiky-pri-prilezitosti-uvedeni-noveho-rektora-univerzity-karlovy-752564.htm;Projev prezidenta republiky při příležitosti uvedení nového rektora Univerzity Karlovy;Vážený pane rektore,velice vám děkuji za Vaše osobní pozvání  na vaší inauguraci a dovolte mi, abych Vám ještě jednou blahopřál jak ke  zvolení, tak ke jmenování rektorem staroslavné Univerzity Karlovy  a nejen to. Chtěl bych Vám velice blahopřát k Vašemu zvolení předsedou  Rektorské konference. Ve Vaší osobnosti vidím záruku dobré  spolupráce s akademickou obcí. A když se ptáme, na jakých základech by  tato spolupráce měla spočívat, pak bychom neměli podléhat mediálním  zveličením a žabomyším sporům, ale ptát se po reálné substanci této  spolupráce. První porevoluční prezident naší republiky byl ten, kdo  prosadil, spolu s ostatními, politickou demokracii. Druhý prezident  zdůrazňoval význam tržní ekonomiky. Ano to všechno je v pořádku a jak by  řekli matematici je to nutná, nikoli postačující podmínka, úspěšného  rozvoje naší společnosti. Ve svém projevu v Poslanecké sněmovně  jsem nedávno mluvil o vizi a tato vize by měla, podle mého názoru, býti  založena na znalostní společnosti. Zdůrazňuji znalostní společnosti,  nikoli jenom na znalostní ekonomice. Na společnosti v níž právě  informace jsou nejdůležitějším faktorem společenského vývoje. A kdo jiný  než právě akademická obec by měl na tomto, chcete-li snu, chcete-li  vizi, která je samozřejmě dlouhodobá a která překračuje horizont  obvyklých politických funkčních období participovat. Ano přesně toto  vidím jako základ naší spolupráce. Jako substanci, kterou musíme  pěstovat a o kterou a její rozvoj musíme společně usilovat. To vše  ostatní kolegyně a kolegové je pěna dní a nic víc. Spor o jmenování  vysokoškolských profesorů je neskonale méně významný než rozvoj  znalostní společnosti. Přesto, abych odstranil některá nedorozumění, mi  dovolte, říci několik málo vět i k tomuto sporu. Jak dobře víte,  zastávám názor zcivilnění funkce prezidenta a odstranění některých,  chcete-li feudálních, chcete-li monarchistických prvků, ve výkonu této  funkce. Proto jsem se dobrovolně, aniž by mě k tomu kdokoli nutil, vzdal  práva amnestie, práva abolice a redukoval jsem i právo milosti na  extrémně výjimečné humanitární případy. Do této skupiny patří  i jmenování vysokoškolských profesorů, protože pouze čtyři z dvaceti  osmy zemí Evropské unie mají systém, kdy hlava státu vysokoškolské  profesory jmenuje. Při sporu o toto jmenování jsem nikdy nezastával  názor vyjádřený některými, jako obvykle dobře informovanými komentátory,  že prezident má právo posuzovat schopnost uchazečů. Zastával jsem pouze  názor, že důstojnost vysokoškolského profesora, vedle této odborné  způsobilosti, vyžaduje i to, aby u něho, jemně řečeno, nedocházelo  k exhibicionistickým excesům. A tento názor si uchovávám i nadále. S  radostí jsem nedávno podepsal jmenování osmdesáti pěti vysokoškolských  profesorů a předal jmenovací dekrety premiéru ke kontrasignaci a požádal  jsem pana ministra školství, aby je poté předal vysokoškolským  profesorům. A znovu opakuji, to zda prezident má či nemá posuzovat  nikoli odborné předpoklady výkonu funkce vysokoškolského profesora, ale  předpoklady typu morální integrity. Vy pane rektore jste se dopustil  jednoho krásného bonmotu, dovolte mi tedy, abych Vás napodobil, a abych  právě na základě rozhovoru s Vámi a na základě Vaší informace  konstatoval, že nepovažuji např. za vhodné mávat prezervativem při  návštěvě papeže Benedikta XVI., ale znovu opakuji, toto je pěna dní toto  není důležité. Jádro naší spolupráce je právě ona znalostní společnost.  Usilujme o ni společně a nenechme se svést na falešnou cestu výměny  mediálních invektiv. A jako důkaz toho, že si této spolupráce a Vaší  osobnosti upřímně vážím, mi dovolte, abych po skončení slavnostního  ceremoniálu následoval starodávný zvyk, kdy hlava státu předá hlavě  určené obce, ať už se jmenuje jakkoli, dvě věci. Brk a Bibli. Milý  pane rektore, nedovedete si představit, jak obtížné bylo sehnat na  Hradě brk. Dokonce brk se zlatou násadkou a k tomu dva kalamáře plné  inkoustu. Pokud jde o Bibli, bylo to o něco snadnější. Biblí máme na  Hradě dost. A jednu z nich jste tedy dostal i Vy. Dovolte mi,  abych Vám ve Vaší práci popřál hodně moudrosti, hodně osobní  statečnosti, schopnost odolávat intrikám a mít odvahu v často  nepopulárním rozhodnutí. Přeji Vám štěstí a úspěch.Miloš Zeman, prezident České republiky, Velká aula Karolina, 4. března 2014
2014-01-27;http://www.zemanmilos.cz/cz/clanky/projev-prezidenta-republiky-na-tiskove-konferenci-s-makedonským-prezidentem-gjorgem-ivanovem.htm;Projev prezidenta republiky na tiskové konferenci s makedonským prezidentem Gjorgem Ivanovem;Dámy a pánové,jsem velmi rád, že je makedonský prezident opět v Praze. Uvítal jsem tuto návštěvu jako výraz přátelství a spolupráce mezi oběma zeměmi. Pevně věřím, že Republika Makedonie se postupně začlení do rostoucí rodiny jak členských zemí Evropské unie, tak Severoatlantické aliance. Nicméně jsme se s panem prezidentem shodli, že je velmi užitečné rozvíjet naše vztahy na všech úrovních již nyní. Protože jsem původním povoláním ekonom, tak jsem se samozřejmě nevyhnul diskuzi o ekonomických otázkách.Česká republika má velký zájem investovat v Makedonii. Již nyní se daří některé úspěšné investice, například v oblasti malých vodních elektráren. A velmi rádi bychom rozvinuli tuto spolupráci i v oblasti takových produktů, jako je energetika, plynovody, dopravní strojírenství, tramvajová trať ve Skopji apod. Jsem velmi rád, že z makedonské strany se tyto investiční návrhy setkaly s příznivým a přátelským přijetím a dohodli jsme se, že na úrovni smíšené mezivládní komise budou řešeny tak, aby se některé problémy, které zde existují, v co nejkratší době vyřešily.
2014-01-26;http://www.zemanmilos.cz/cz/clanky/projev-prezidenta-republiky-behem-navstevy-evropskeho-parlamentu-ve-strasburku.htm;Projev prezidenta republiky během návštěvy Evropského parlamentu ve Štrasburku;Vážený pane předsedo, vážení kolegové, dámy a pánové,každý politik, který promlouvá v Evropském parlamentu, vyjadřuje tiše, nebo otevřeně svůj evropský sen a já bych se rád držel této dobré tradice.Nejdříve bych Vám řekl, co není mým evropským snem. Nechal jsem se inspirovat známým polským filozofem Leszkem Kołakowskim, který přednesl přednášku nazvanou „Co je to socialismus“. Myslím, že to bylo v roce 1957. Začal tím, že řekl: „Soudruzi, byl jsem požádán, abych Vám řekl, co to je socialismus. Dobrá. Ale nejdřív Vám řeknu, co není socialismus. Socialismus, soudruzi, nejsou vraždy politických protivníků, socialismus nejsou koncentrační tábory, socialismus nejsou političtí vězni, socialismus není cenzura.“ V takovém stylu pokračoval více než půl hodiny. Já budu hovořit kratší dobu a za pět minut Vám řeknu, co není můj evropský sen. Ale musím dodat, že na konec svého projevu Leszek Kołakowski řekl: „A nyní, přátelé soudruzi, Vám řeknu, co je socialismus. Socialismus, soudruzi, je dobrá věc.“ A to bylo všechno.Pět minut strávím tím, že řeknu, co není můj evropský sen. Můj evropský sen neobsahuje bláznivé stěhování Evropského parlamentu ze Štrasburku do Bruselu a naopak. Můj evropský sen neobsahuje nesmyslné směrnice, jako například směrnice o energeticky úsporných žárovkách. Mám jednu doma na chalupě a vypadá to tam jako na hřbitově nebo v márnici, takže hovořím z vlastní zkušenosti. Evropský sen neobsahuje takzvanou bruselsko-evropskou architekturu, která někdy vypadá jako nafouklá krabice od bot. Navíc můj evropský sen nezahrnuje steak v ústředí Evropské komise, který vypadá jako žvýkačka a chutná jako žvýkačka, což je také má zkušenost. Toto není můj evropský sen.Teď Vám řeknu, jak vypadá můj evropský sen. Začnu citátem českého filozofa Václava Bělohradského, který uvedl, že „evropské občanství je kulturní volba“ a já s ním souhlasím, protože my všichni jsme se někde narodili a není to naší zásluhou. Ale kulturní volba ve prospěch evropského občanství vyplývá z naší svobodné vůle, platí a je užitečná zejména v obtížných situacích, jako je ta stávající. Definujme si, co to znamená. Za prvé, kultura je něco více než jenom chladný ekonomický kalkul srovnávající výnosy a ztráty. Kultura je soubor společných pravidel chování. V integračním procesu musíme vycházet z rovných pravidel z nerovných úrovní. V čem tedy spočívá rozdíl? Společná pravidla jsou například vztah mezi minimální mzdou a průměrnou mzdou, nicméně mzda závisí na produktivitě práce a nelze ji upravit společnými zásadami. Takováto společná pravidla ale potřebujeme v řadě oblastí evropské politiky. Začněme u zahraniční politiky. Stále platí ta ironická otázka Henryho Kissingera: „Komu mám do Evropy volat, na jaké číslo?“  Stále Evropská unie nemá společnou zahraniční politiku. Pokud jde o takzvanou měkkou, neformální politiku, musím kriticky říci, že někdy mi to připomíná opakování appeasementu ze 30. let.Ale abychom neměli jenom neformální politiku, potřebujeme společnou obrannou politiku. Máme osmadvacet armád, které nejsou plně kompatibilní. Společná evropská armáda, a to je dlouhodobý sen, by byla levnější a efektivnější. Potřebujeme také společnou fiskální politiku, harmonizaci zdanění.Velice rád Vám oznamuji, že Česká republika přijala fiskální pakt a já jsem velkým příznivcem přijetí eura v co nejkratším časovém horizontu. Protože ti, kteří euro kritizují, mají něco, čemu já říkám strach z neznámého. Myslím si, že euro je stabilizačním faktorem hospodářského rozvoje. Ale ještě k tomu potřebujeme společná pravidla sociální politiky, potřebujeme zahájit evropskou sociální chartu, potřebujeme společná pravidla v oblasti politiky životního prostředí a konečně potřebujeme odvahu pro velké projekty jako transevropské sítě, včetně železničních a dálničních sítí a vodních koridorů. I když tyto dlouhodobé projekty přesahují horizont politického myšlení, který je obyčejně pouze čtyřletý.Vážení kolegové, rád bych skončil tím, že vznesu jeden protest. Pan Cohn-Bendit, který tu bohužel není, vydal výzvu „Mladí Evropané, spojte se“. Musím protestovat, protože jsem starý Evropan a chápu tuto deklaraci jako věkovou diskriminaci, která je přísně proti zásadám Evropské unie. A co ještě znamená „spojte se“? Pokud to znamená „integrujte se prostřednictvím společných pravidel“, pak úplně souhlasím. Pokud to znamená „sjednoťte se“, tak jsem jasně proti. Protože uniformnost je šedá a nudná. Jsem proti společnému evropskému sýru, jsem proti společnému evropskému pivu. Pokud mohu, tak bych Vám doporučil české pivo, které je nejlepší na celém světě. Potřebujeme integraci. Evropskou federaci, nikoli evropský unitární stát.Samým závěrem, vážení kolegové, bych se znovu vrátil určitou formou k Leszkovi Kołakowskemu. Hluboko ve svém srdci věřím, že Evropská unie je dobrá věc.Mnohokrát děkuji za pozornost.
2014-01-19;http://www.zemanmilos.cz/cz/clanky/projev-prezidenta-republiky-behem-navstevy-jaderne-elektrarny-temelin.htm;Projev prezidenta republiky během návštěvy Jaderné elektrárny Temelín;Vážený pane řediteli, dámy a pánové,především bych chtěl pozdravit Jihočeské taťky. Jsem přesvědčen, že z dámských pracovnic Temelína jich příliš mnoho nepatří k Jihočeským matkám. Vím, že to byli právě operátoři Temelína, kteří, nechci říci na protest, ale řekněme jako protipól Jihočeským matkám, založili Jihočeské taťky. A oni neprotestují, nechodí s transparenty. Oni, abych použil dnešního módního termínu, makají. Což je samozřejmě dobře a chtěl bych Vám za to poděkovat.Víte, že Temelín je moje srdeční záležitost. Byla, je a bude. Jsem zastáncem dostavby dalších dvou bloků a chtěl bych blahopřát Vám všem, že se Vám podařilo kromě toho už teď rozšířit kapacitu Temelína, a přitom využít i českých strojírenských firem a nedovážet všechno ze zahraničí.Nedávno jsem se vyjádřil k tomu, zda je vhodné dnešní tendr uzavřít, nebo neuzavřít. Víte, že Areva se odvolala, soud jim předběžným opatřením částečně vyhověl. Na rozdíl od Dany Drábové nejsem odborník, abych posuzoval, kdo má lepší předpoklady. V každém případě referenční elektrárny zatím nejsou hotové ani na americké, ani na ruské straně, třebaže již rok měly být v provozu a většina výstaveb se zpožďuje. Jsem rád, že v té fázi výstavby, kdy tady byla moje vláda, sem pan Grégr dojížděl každý týden a říkal: „Dal jsem hlavu na špalek kvůli termínu, kvůli nákladům. Podívejte se na moji šedivou hlavu, mějte se mnou soucit. A když ten soucit se mnou nebudete mít, tak Vás vyhodím.“ A touto metodou biče a cukru se skutečně podařilo Temelín s rozpočtovanými náklady a ve stanoveném termínu dokončit a jsem přesvědčen, že tomu tak bude i nadále.Přišel jsem sem jako zastánce jaderné energetiky, jako odpůrce obnovitelných zdrojů, i když jsem si všimnul u jednoho politika, který vůbec nevěděl, o čem se mluví, že jadernou energii označil také za obnovitelný zdroj. Sice v zájmu toho, aby jí prospěl, ale bohužel to byl fyzikálně naprostý nesmysl. A snad jenom závěrečná informace – mluvili jsme nedávno se starostou Jáchymova a ten sám nabídnul prostory po hlubinné těžbě uranu jako úložiště. Já vím, že je tam samozřejmě ten základní problém, že to musí být asi 40 kilometrů od hranic. Tak zfalšujeme mapy a Jáchymov na té mapě trochu posuneme. Ale v každém případě je to nabídka, o které jsem již informoval Dana Beneše, takže předpokládám, že proběhnou nějaká příslušná jednání. Nehledě na to, že ten mezisklad, ve kterém jsem také byl, ještě nějaká léta vydrží, takže tady nehrozí žádné nebezpečí z prodlení.Závěrem bych Vám chtěl popřát mnoho úspěchů, plynulé zvyšování průměrné mzdy, aby až sem přijedu za nějaký čas znovu, byly ty Vaše tváře ještě usměvavější, než jsou dnes. Ale myslím si, že ty úsměvy vidím už teď a jsem tomu rád. A abyste dokázali racionálními argumenty umlčet hlasy těch kritiků, zejména z řad novinářů, kteří jeden den píší o tryskových stíhačkách, druhý den o situaci na Ukrajině, třetí den o sklizni obilí, čtvrtý den, to není anekdota, to jsem teď nedávno četl od téhož autora, se zabýval barokním zámkem Kuks a dával cenné rady, jak se má tento barokní zámek rekonstruovat. A podobně cenné rady budete občas od českých novinářů dostávat i na téma „Co s Temelínem“. Opakuji to, co jsem říkal již včera v Parlamentu. Nenechte se otrávit všestrannými radami všeználků, řiďte se jednak zdravým rozumem a jednak odbornými zkušenostmi, na jejichž získání byl potřebný čas a to novináři zpravidla nemají.Přeji Vám úspěch a štěstí.
2014-01-19;http://www.zemanmilos.cz/cz/clanky/projev-prezidenta-republiky-behem-navstevy-spolecnosti-farmtec.htm;Projev prezidenta republiky během návštěvy společnosti Farmtec;Přijel jsem sem rád, protože jsem otevíral několik bioplynek a postupně jsem se ptal, co to vlastně je. Takže nyní již s těmi, kdo mají bioplynové stanice jako jednu z částí své produkce, mohu mluvit jako poučený laik, nikoli jako odborník.Zdá se mi, že tato produkce má perspektivu a tím pádem i perspektivu zaměstnání a perspektivu poměrně slušných a rostoucích mezd. Protože se tu bude pohybovat rostoucí účet zemědělských podniků, které budou využívat i odpadní teplo, kejdu a nejenom kukuřici, ale i dalších produktů. Na rozdíl od Kateřiny Jacques již dokonce vím, co je to biomasa. Jak vidíte, jsem opravdu poučený laik. Protože jste v perspektivní výrobě, která má možnosti odbytu například jak jsme teď o tom mluvili v Ruské federaci, tak Vám mohu slíbit jenom to, že až pojedu tento rok do Ruské federace, tak se stavím kromě Moskvy i v Jekatěrinburgu, kde máte své obchodní partnery, a pokusím se alespoň trochu lobovat, i když Vy to moc nepotřebujete, za Vaše zájmy. Aby až sem za těch dalších osmnáct let přijedu, abyste měli to, co nyní - 32 000 korun s drobnou diferencí mezi techniky a dělníky. Ale zase vysokoškolsky vzdělaných lidí tady máte 33 %, tak aby Vaše průměrné mzdy vzrostly do té míry, že každý z Vás si bude moci do své domácnosti koupit bioplynovou stanici. Protože elektřina je drahá, pane řediteli, a jediný způsob bude samozásobitelství. Ale abych nemluvil příliš dlouho, spíš bych byl rád, kdybyste se mě nebo pana hejtmana na cokoli zeptali, protože na kázání politiků většinou lidé nemají nervy. Takže prosím Vaše otázky.
2014-01-18;http://www.zemanmilos.cz/cz/clanky/projev-prezidenta-republiky-na-6-schuzi-poslanecke-snemovny-parlamentu-ceske-republiky.htm;Projev prezidenta republiky na 6. schůzi Poslanecké sněmovny Parlamentu České republiky;"Vážený pane předsedo Poslanecké sněmovny, vážený pane předsedo vlády, vážení členové vlády, vážené paní poslankyně, vážení páni poslanci, vážení hosté, domnívám se, že nejvhodnější příležitostí, jak má prezident republiky pozdravit novou Poslaneckou sněmovnu, je právě okamžik, kdy tato Sněmovna jedná o pravděpodobně nejdůležitějším programovém bodu a to je vyslovení důvěry této vládě. Jsem si vědom toho, že ve volební kampani zaznělo ze stran nejrůznějších politických subjektů mnoho slibů a že v případě vytvoření jakékoli koaliční vlády je nutné hledat racionální kompromis tak, aby se alespoň část těchto slibů či závazků promítla jak do koaliční smlouvy, tak do programového prohlášení.Na druhé straně bych chtěl říci, že programové prohlášení považuji za jakýsi kolektivní slib či závazek. Slib, který by měl být kontrolovatelný a k jehož porušování by nemělo docházet, jak jsme zažili v minulosti, kdy dané slovo neplatilo, kdy podaná ruka, ale i podepsaná smlouva byly znehodnocovány krátce po svém uskutečnění. A myslím si, že to byl jeden z faktorů, proč se rozpadla minulá vládní koalice. Nelze slibovat snížení daní před volbami a zvýšení daní po volbách. Ale dovolte mi, abych se dostal k tématu, které mně přísluší, a tímto tématem není hodnocení programového prohlášení vlády, protože to je povinnost předsedy vlády a členů vlády. Tímto tématem není ani kritika tohoto programového prohlášení, protože to je povinnost opozice. Ale tímto tématem je odpověď na otázku, kterou mně mnozí politici kladli zejména v souvislosti s mým vánočním poselstvím, když jsem mluvil především o potřebě dodržovat sliby a oni se ptali, kde je ta vize. Kolegyně a kolegové, napsal jsem sice několik knih o společenských vizích, ale nejsem tak autorsky ješitný, abych předpokládal, že jste je všichni četli. Proto mně dovolte, abych alespoň v pěti minutách se pokusil svoji vizi znovu vyjádřit a zasadit ji do kontextu programového prohlášení, protože toto prohlášení je zcela logicky prohlášením na čtyřleté volební období, zatímco skutečná vize hodná tohoto jména překračuje čtyři roky. Je nikoli udržováním současného stavu, ale pokusem o jeho dlouhodobou změnu. Mám-li použít poněkud patetického termínu, je to sen. Je to sen Martina Luthera Kinga, je to sen Johna Kennedyho o přistání Američanů na Měsíci. Je to sen, který nás může motivovat, ale také frustrovat, pokud se nesplní. Jsem velmi opatrný vůči používání termínu vize. Už jsme jich tady měli několik. Předpokládali jsme, že do sedmi let doženeme Rakousko. Nevšiml jsem si toho. Předpokládali jsme, že se staneme středoevropským ekonomickým tygrem. Nevšiml jsem si toho. Místo toho, abychom se poučili u západních demokracií, jak vypadá skutečná politická demokracie a skutečná tržní ekonomika, vytvářeli jsme jakési nové politické formace mimo strukturu standardních politických stran, které se ovšem postupem času rozpadly. Dospěli jsme k názoru, že umíme vyvinout originální novou metodu privatizace. A všichni víme, jak dopadla. Společným rysem těchto kvazivizí byl jakýsi čechocentrismus. Byla to snaha hledat originální cestou cestu za každou cenu a spíše poučovat jiné, než se učit od jiných. Opačným extrémem tohoto čechocentrismu bylo hledání inspirací v co nejvzdálenějších koutech naší planety. Zazněl vážně míněný návrh, abychom se připojili ke smlouvě NAFTA, to znamená k dohodě o volném obchodu mezi Spojenými státy, Kanadou případně Mexikem. Zazněl neméně vážný návrh, abychom se inspirovali Singapurem jako jedním z asijských tygrů. Díky bohu, že se tato vize neuskutečnila. Ale nyní stojíme před úkolem hledat zakotvení programového prohlášení vlády právě v tom dlouhodobějším než čtyřletém horizontu a já bych Vám chtěl ve Vaší úvaze nabídnout svoji představu. Zůstaňme v evropském kontextu. Zůstaňme na půdě kontinentu, který je nám vlastní a s nímž jsme svými nejenom ekonomickými, ale především kulturními kořeny po staletí srostlí. A dívejme se na jednotlivé evropské země a snažme se jimi inspirovat, aniž bychom je kopírovali. Jsem přesvědčen, že ona dlouhodobá vize není jenom vizí sociálně a ekologicky orientované tržní ekonomiky, o níž mluví programové prohlášení vlády, ale že je vizí sociálního státu. Evropský sociální stát neexistuje. Je to žurnalistická fikce. Ve skutečnosti existují různé modely sociálních států a musíme se ptát, který z nich je úspěšný a který neúspěšný. Z hlediska dlouhodobé úspěšnosti objektivní, tvrdá statistická data prokazují, že nejlépe se s krizí vyrovnaly skandinávské země. Podívejte se prosím na data. Skandinávské země se umisťují na prvních příčkách konkurenceschopnosti. Ale nejenom to. Umisťují se i na prvních příčkách toho, čemu se říká human development index, to znamená index, který vedle ekonomické výkonnosti zahrnuje i pravděpodobnost dožití, míru kriminality, míru ochrany životního prostředí a další právě sociálně ekologické parametry. Co je ovšem rysem skandinávských zemí, který mnohé z Vás pobouří. Je to vysoké zdanění. Vysoké zdanění, které se projevuje například tím, že mezní zdanění nejbohatších příjmových skupin ve Švédsku dosahuje 56 %, že Dánsko, uznávám, jako jediná země Evropské unie má jednotnou daň z přidané hodnoty ve výši 25 %, a přitom podle eurobarometru jsou Dánové nejšťastnější zemí v Evropě, aniž bych to spojoval s počínáním dánských studentů v Praze. A i když nechci přehlížet problémy, které i skandinávské země mají, například ekonomické problémy ve Finsku nebo obtížně zvládnutá imigrace ve Švédsku, musíme konstatovat, že tyto země překonaly euroamerickou ekonomickou krizi daleko lépe než zbytek Evropy. A to je fakt, který je dobré respektovat. Chtěl bych Vás upozornit, že podle údajů společnosti IDEA švédský státní dluh za posledních deset let klesl o 50 %. A my, kteří jsme byli v situaci, kdy jsme zvyšovali státní dluh i v době šestiprocentního hospodářského růstu, musíme přemýšlet nad tím, proč se to Švédům povedlo a proč se to nepovedlo nám. Ano, nikdo neplatí rád daně. Ale skandinávský model, který Vám doporučuji k úvaze, je typický nejenom vysokým zdaněním. Je typický tím, že se za prvé výnos daní nerozkrade, a za druhé tím, že tento výnos je rozumně investován. Je investován právě do oblasti lidského potenciálu, ať už je to školství, nebo ať už je to zdravotnictví. A právě tyto lidské investice mají dlouhodobý charakter.Jestliže nový ministr školství navrhuje školskou reformu neomezovat pouze na neustálé experimenty s vysokoškolským studiem, ale začít od základního, a dokonce od předškolního vzdělávání, s čímž naprosto souhlasím, pak to znamená, že pozitivní efekty takové reformy se projeví až po uplynutí jedné generace. A běžný politik je vázán svým čtyřletým funkčním obdobím a samozřejmě i touhou být zvolen na další čtyři léta. Masaryk si kdysi přál, aby Československo mělo 50 let k tomu, aby se stalo plnohodnotnou demokracií. Bohužel, dostalo jenom 20 let. Snažme se tedy hledat tuto inspiraci, chcete-li, tento sen, u evropských zemí, které jsou prokazatelně úspěšnější než průměr Evropy, a nezabíhejme ani na další kontinenty, ani na vymýšlení dalších originálních českých cest. To je moje první a základní poznámka. A nyní mně dovolte, abych se krátce vrátil k programovému prohlášení vlády. Byl jsem v určitých rozpacích, když jsem je četl, protože jsem vlastně v poslední verzi dostal do ruky dvě programová prohlášení. Jedno, které se jmenuje programové prohlášení vlády, a druhé, které se jmenuje koaliční smlouva. A protože vynikám, kolegyně a kolegové, pečlivostí čtení, v těchto dokumentech jsem našel 15 základních rozdílů. Nemám tím na mysli rozdíly formulační, nemám teď na mysli rozdíly vyplývající ze zestručnění a v některých případech naopak z rozšíření těchto dvou dokumentů. Mám tím na mysli rozdíly obsahové. A abych Vás dlouho nezdržoval, dovolte mi, abych uvedl jeden jediný příklad. V koaliční smlouvě se dokonce na dvou místech hovoří o tom, že má být snížena daň z přidané hodnoty na léky, knihy a případně další komodity. V programovém prohlášení jsem se dočetl pouze o snížení daně z přidané hodnoty na léky. Chtěl bych upozornit, že mně to osobně vůbec nevadí, ba právě naopak. Říkal jsem panu ministerskému předsedovi, že bych považoval za daleko užitečnější místo snižování DPH na knihy rozsáhlejší podporu obecních knihoven jako přirozených zřídel místní kultury a místní vzdělanosti, protože knižní repertoár samozřejmě zahrnuje i pornografii a já opravdu nevidím důvod, proč daňově zvýhodňovat pornografii. Ta si na sebe vydělá dostatečně sama. Ale pouze konstatuji jako pars pro toto jeden z mnoha příkladů nesouladu mezi koaliční smlouvou a programovým prohlášením vlády, takže kdybych byl právní puntičkář, jako že nejsem, tak bych dokonce prohlásil, že programové prohlášení vlády je porušením koaliční smlouvy. Ale já nic takového neřeknu, protože přeji této vládě úspěch, protože jsem se sám snažil k tomuto úspěchu přispět z hlediska složitých problémů u jmenování ministra financí. Koneckonců zastávám názor, že když ve vládě nejsou všichni tři předsedové koaličních stran, tak tato vláda kulhá a je málo schopna komunikace. Domnívám se, že toto koaliční partnerství, tento sňatek z rozumu, je jediným možným řešením situace, která vznikla po svobodných volbách, a proto moje poznámky berte jako poznámky přátelské. Jako poznámky, které se snaží zlepšit fungování vlády. Další poznámkou vedle jistého nesouladu koaliční smlouvy a programového prohlášení je i fakt, že každý programový dokument má být kontrolovatelný. A má-li být kontrolovatelný, musí obsahovat i časové termíny. Přijal jsem s potěšením ujištění pana ministerského předsedy, že pendantem tohoto programového prohlášení bude i legislativní plán vlády, protože bez tohoto plánu a termínů z něj vyplývajících by mohla vláda tvrdit, že všechny své sliby hodlá splnit v posledním týdnu svého funkčního období, dovedeno ad absurdum, což by jistě nebylo zcela vhodné. Další přátelská poznámka se týká rozporu mezi cíli, které jsou v programovém prohlášení obsaženy a s nimiž velmi a velmi souhlasím, protože prezidentovi přísluší vyjadřovat se sice teoreticky ke všemu, ale prakticky především k otázkám obranné a zahraniční politiky. Rád bych uvítal jak to, že v kapitole Ministerstva obrany se vyskytují zahraniční mise, pane ministře. Jsem rád, že jsme se v tomto shodli, a vím, že proti zahraničním misím je podstatná část veřejnosti. A já jim vždycky připomínám výrok Nevilla Chamberlaina ze září 1938: ""Proč bychom měli bojovat za zemi, o které nic nevíme."" A totéž jsem říkal při své nedávné návštěvě vojáků v Afghánistánu. My bojujeme proti mezinárodnímu terorismu především proto, aby tento terorismus nepronikl na naše území. Chtěl bych uvítat, tentokrát už jsem se asi obrátil správným směrem (obrací se vpravo k vládní lavici), i tu část programového prohlášení vlády, která mluví o vytvoření podmínek pro vstup do eurozóny. A souhlasím i s tím, že vláda předkládá návrh Poslanecké sněmovně a posléze i mně na uzavření fiskálního paktu, zdůrazňuji, s vyloučením části III, protože tuto část z objektivních ekonomických důvodů dnes nemůžeme akceptovat, stejně tak jako ji neakceptovalo zmíněné Švédsko, Polsko, Maďarsko nebo Litva. Chtěl bych jenom upozornit, že z hlediska plnění maastrichtských kritérií, která jsou tři, nám nic nebrání v tom, abychom již nyní zahájili přípravné práce pro vstup do eurozóny a abychom se přiblížili onomu dvouletému přechodnému období, v němž kurs koruny vůči euru má být fixován ve velmi úzkém tolerančním pásmu. Chtěl bych vyslovit svoji hlubokou nespokojenost nad intervencí České národní banky, která tento kurs uměle posunula mimo reálnou tržní hodnotu, a tím ať už vědomě, nebo nevědomě zpomalila náš vstup do eurozóny.Nu a jedna z posledních přátelských poznámek. Když jsem si přečetl jakousi bilanci, to znamená na jedné straně cíle, na druhé straně prostředky, tak jsem se chtěl zeptat: Milí moji, a kde na to vezmete peníze? Protože zatímco kalkulace předpokládaných rozpočtových výdajů je, nechci říci zcela transparentní, ale ne úplně mlhavá, pak fuzzy jsou představy o rozpočtových úsporách, ať už na příjmové, nebo na výdajové straně státního rozpočtu. Naprosto souhlasím s tím, že v rozpočtu jsou obrovské rezervy. Jsou to plýtvavé výdaje, jsou to předražené veřejné zakázky. Jako jeden z drobných příkladů bych uvedl zákon o státním příspěvku na bydlení, který umožňuje majitelům ubytoven bohatnout na svých klientech. Jsem přesvědčen, že lze zlepšit výběr daní. Mimochodem, zatímco v koaliční smlouvě se mluví o finanční policii, v programovém prohlášení žádnou finanční policii nevidím. Jsem přesvědčen, že majetková přiznání mohou přispět k odstranění korupce, zejména bude-li důkazní břemeno přeneseno, jak říká Jára Cimrman, na sprostého podezřelého. Ale ptám se: Už jste to kvantifikovali? Už jste zjistili, jestli Vám to bude stačit? A pokud ne, tak tady nastupují čtyři scénáře a já jako bývalý prognostik miluji scénáře, no a myslím si, že někteří umělci budou docela rádi - opět se obracím (k vládní lavici)nesprávným směrem - když na závěr svého vystoupení tyto čtyři scénáře uvedu. Scénář první. Pan ministr Babiš najde v rozpočtu, a má na to záviděníhodnou dobu čtyř měsíců, dostatečné rezervy na to, aby vládní sliby byly naplněny, protože, jak víte, v červnu se vládě předkládá první návrh zákona o státním rozpočtu. V tom případě bude všechno v pořádku a my pana Babiše navrhneme na Nobelovu cenu za ekonomii. V druhém případě nastane situace, že bude nutné přistoupit, samozřejmě až po zacpání rozpočtových děr, k onomu skandinávskému modelu, k solidaritě bohatších s chudšími, k progresivnímu zdanění příjmu fyzických osob, úpravám korporátní daně, úpravám DPH a koneckonců i k zavedení sektorové daně, o níž koalice s velkým váháním a s velkými pochybnostmi mluví a kterou já zcela podporuji. To je v obou případech optimistický scénář a oba dva tyto scénáře se dokonce mohou i vzájemně doplňovat. A pak následují dva pesimistické scénáře. Scénář první: Vláda oznámí, jak už bylo kdysi řečeno jedním pravdivým výrokem, že naše sliby nebyly zasazeny do reálného ekonomického kontextu, a tím pádem začne postupně ztrácet důvěru občanů. Scénář druhý: Vláda své sliby splní za cenu dalšího neúměrného zadlužování, za cenu rozdávání předvolebních dárečků, protože všude máme nějaké volby - teď eurovolby, které jsem nedávno vyhlásil na 23. a 24. května, pak komunální volby, pak senátní volby a před volbami nepopulární opatření nejsou přijímána s příliš velkou radostí. Ovšem toto zadlužování by zákonitě vedlo k tomu, že překročíme onen tříprocentní limit maastrichtských kritérií a že si odřízneme cestu ke vstupu do eurozóny, kterou sám vytrvale již několik let doporučuji. Milé kolegyně, milí kolegové, blížím se k závěru svého vystoupení. Řekl jsem, že moje poznámky budou přátelské, a stejně tak bude přátelská i moje poznámka směrem k novému předsedovi Sněmovny Janu Hamáčkovi, který řekl, že Sněmovna má být dílnou. A já si vzpomínám, že když jsem v roce 1996 měl rovněž první projev jako předseda Poslanecké sněmovny, řekl jsem, že Sněmovna má být dílnou, ze které budou vycházet dobré zákony. Byl bych spokojený, kdyby těmito dobrými zákony byl v prvním případě služební zákon, který by konečně odstranil politické trafikanty, onu neodolatelnou touhu politických stran bez výjimky obsadit svými stranickými funkcionáři všechna významná místa v resortech, které jim připadly, a stranickými členy všechna nevýznamná místa včetně vrátných a uklízeček. Ten problém odbornosti, který služební zákon zdvihá, ničí dilema, či dichotomii, se kterou jsme se setkávali i při diskusích o sestavování vlády. Buď budete odborník, nebo budete politik. A já Vám tvrdím, že můžete být obojí. Vzpomeňte si na dva bývalé ministry financí. Byl Alois Rašín politik? Nepochybně ano. Byl ekonom? Nepochybně ano. A jeho názorový protipól Karel Engliš byl jak politikem, tak ekonomem. Zejména ti, kdo už něco v životě úspěšně řídili, ať to byla obec, město nebo firma, vědí, že tyto dvě funkce lze splnit. Baťa byl starosta Zlína, tedy politik, a samozřejmě, kdo by o tom pochyboval, i velmi úspěšný podnikatel, byť na začátku své životní dráhy třikrát zkrachoval. Proto nevěřte těm, kdo budou klást umělou hranici mezi odborníky a politiky. Při troše dobré vůle lze najít lidi, kteří splňují obě kritéria současně, a k tomu by právě měl sloužit služební zákon. Za druhý ze tří zákonů, které by měly z této dílny vyjít, pokládám zákon o prokázání původu příjmů a majetku. Ve vládním programovém prohlášení se o něm mluví pouze v kapitole Ministerstva financí a bohužel k mé lítosti, pane ministerský předsedo, nebyl zmíněn v prioritách vlády. Nicméně chceme-li účinně bojovat proti korupci, nic jiného nám nezbývá. Před dvěma lety bylo v Německu zabaveno 2120 nelegálně získaných majetků podle obdobného zákona. Dost rád bych viděl, kolik nelegálně získaných majetků by bylo zabaveno v České republice, kdyby obdobný zákon konečně platil i u nás. Nu a konečně třetí zákon je zákon zákonů, tedy zákon o státním rozpočtu. A tady předpokládám, že se utkám s vládou a že se utkám i s Vámi.Zastávám něco, čemu se možná dá říkat prezidentská mantra. Jediný způsob, jak překonat enormně vysokou nezaměstnanost, nejsou neustálé, často zmatené změny typu aktivní politiky zaměstnanosti, kde se jenom vyhazují peníze bez reálného efektu. Jediný způsob, jak překonat nezaměstnanost, jsou investice. Investice vytvářející nová pracovní místa, a to opět vedle krátkodobých investic i investice velkého rozsahu, které lidé malého myšlení někdy označují jako megalomanské projekty jenom proto, že svým horizontem přesahují ony fascinující čtyři roky. Včera jsem byl, přátelé, v jižních Čechách. Jakub Krčín z Jelčan a Sedlčan vybudoval vodní dílo, jehož retenční kapacita je větší než retenční kapacita vltavské kaskády, nehledě na to, že je to dílo, které je atraktivní pro cestovní ruch. Kdyby tehdy v rožmberském panství vládla Strana zelených, měli jsme tam útulné mokřady se spoustou komárů a žádné vodní dílo by nevzniklo, protože by je zelení označili za megalomanský projekt. Proto, třebaže vím, že investice jsou otloukánkem, že investice nemají volební právo, že občasné přestřihování pásek má menší efekt, než když dáte do natažené ruky občanů nějakou tu sociální dávku, přesto - a to je ta prezidentská mantra - se velmi přimlouvám za to, aby už v novém zákoně o státním rozpočtu podíl investic konečně vzrostl, protože jinak se odsuzujeme k tomu, že nezaměstnanost dále poroste, byť s časovým zpožděním, neboť jistý růst produktivity práce při mírném ekonomickém oživení vůbec nezaručuje, že budou absorbovány nové pracovní síly. Ostatně soudím, jak říkal starý Cato, že z krize se musíme proinvestovat a že ten, kdo odmítá rozumné inteligentní investice, nikoliv pomníky typu akvaparků, že ten, kdo odmítá tyto investice, škodí této ekonomice a škodí této zemi, protože nezaměstnanost není jenom ztráta ekonomických příležitostí. Nezaměstnanost je sociální problém, protože je ztrátou lidské důstojnosti. Kolegyně a kolegové, zcela závěrem chci blahopřát jednak těm, kdo byli do této Poslanecké sněmovny zvoleni znovu. Znamenalo to projít zkouškou ohněm, v mnoha případech získat preferenční hlasy, a tedy důvěru voličů, nikoli pouze stranických sekretariátů. A jsem rád, že tady jsou. Současně bych chtěl blahopřát více než 110 poslancům, kteří se sem dostali poprvé, a jako člověk, který už v politice něco zažil, bych je chtěl na závěr svého vystoupení přátelsky varovat. Stanete se objektem mediální kampaně. Na tom by nebylo nic špatného. Znáte můj názor na novináře, ale občas z nich vypadne alespoň jeden či dva kritické argumenty, nikoli jenom nadávky. Ale chtěl bych upozornit na fenomén, který se objeví, až si noví poslanci - ti starší už jsou otrlejší - otevřou internet. A otevřou si takzvané internetové diskuse, kde minimálně třetina těchto diskusí má autory skrývající se pod nejrůznějšími anonymními přezdívkami. A tito autoři neargumentují, tito pouze nadávají. Jsou to lidé, u nichž jejich závist přerostla až v patologickou nenávist vůči všem, kdo jsou schopnější než oni sami, tedy vůči všem. Jsou to lidé, o nichž Tomáš Masaryk v poněkud jiném kontextu mluvil jako o patologické sedlině české společnosti. A já bych zde navázal na svůj inaugurační projev, kde jsem Vás poprosil: Nenechte se otrávit. Nenechte se otrávit závistivými, nešťastnými, možná, ač nejsem psychiatr, i duševně nemocnými lidmi, kteří si své komplexy nenávisti vylívají za pomoci nového komunikačního média. Hodnoťte své činy podle výsledků své práce a podle ničeho jiného než podle těchto výsledků. Průzkumy popularity mohou zavádět. Tady byl nejpopulárnější tu Vladimír Dlouhý, tu Pavel Bém, tu Stanislav Gross. Kde dneska jsou? Nehodnoťte se podle průzkumu popularity, hodnoťte se podle výsledků. A zcela závěrem Vám všem dvěma stům poslanců chci popřát, abyste Vaše funkční období, Váš pobyt v této ponorce, jste pokládali za nejzajímavější a nejužitečnější období vašeho života. Děkuji Vám za Vaši pozornost.Miloš Zeman, prezident republiky, Poslanecká sněmovna Parlamentu ČR, 18.2.2014"
2014-01-18;http://www.zemanmilos.cz/cz/clanky/projev-prezidenta-republiky-behem-setkani-s-obcany-pisku.htm;Projev prezidenta republiky během setkání s občany Písku;Vážený pane starosto, milí občané města Písku,města Jana Ratkina a města stříbrného snu, města nejstaršího mostu v České republice a také města nejlepšího místa pro život. Především se omlouvám za desetiminutové zpoždění, které bylo dáno právě tím, že jste nejlepším místem pro život. Většinou restaurace opouštím s nedojedeným jídlem, ale ve Vašem případě jsem snědl všechno, co jste mně dali a ještě jsem si vyžádal přídavek. Nicméně je to moje vina, jak se říká „mea maxima culpa“. Těch deset minut samozřejmě nahradím.Nejsem tady proto, abych dlouho povídal. Konec konců právě dnes jsem se vypovídal v Poslanecké sněmovně, slíbil jsem předsedovi Sněmovny, že budu mluvit 25 minut. Mluvil jsem 45 minut, protože jsem měl pocit, že někteří poslanci jsou nechápaví a že některé myšlenky je třeba dvakrát až třikrát opakovat, což jsem učinil. Na druhé straně nepředpokládám nechápavost u občanů nejlepšího místa pro život, a proto Vám chci nabídnout, abyste si program našeho dnešního setkání udělali sami Vašimi otázkami, Vašimi názory, Vašimi náměty.Mám velice rád pořad, který se jmenuje Hyde Park. Nedávno jsem v něm vystupoval. Je to pořad, který znemožňuje politikovi, aby pronesl hodinový projev o tom, jak je geniální a jeho oponenti jsou idioti. Tam nemůžete říci ani slovo úvodem, sypou se na Vás otázky z publika, respektive z Facebooku, a Vy na ně musíte odpovídat. Jste podrobeni testu typu „Je to blbec, není to blbec?“. A to je v pořádku.Místo dlouhého úvodního slova Vás pěkně prosím o Vaše názory a slibuji, že jim budu pozorně naslouchat. Přímo volený prezident má jedno nikoli právo, ale povinnost, právě proto, že ho nevolil Parlament, to znamená 281 poslanců a senátorů, ale že ho volili občané. Prezident má povinnost naslouchat především těmto občanům a jejich názory přenášet jak na půdu Parlamentu, tak na půdu vlády. Od toho přímo volený prezident je.Protože jsem již mluvil až příliš dlouho, chtěl bych poprosit ty, kdo stojí, aby zasedli na několik málo volných křesel, neboť ten, kdo stojí, se dostane do situace, kdy ho bolí nohy, čímž se stává agresivním a narušuje mírumilovný průběh naší diskuze. Kromě tohoto upozornění bych Vám chtěl sdělit jedno symbolické gesto, které se týká nikoli tedy přímo města Písku, ale Jihočeského kraje a je důležité pro všechny Jihočechy. Zítra v Sezimově Ústí poprvé od roku 1948 zavlaje prezidentská standarta nad vilou Edvarda Beneše.Děkuji Vám za pozornost.
2014-01-18;http://www.zemanmilos.cz/cz/clanky/projev-prezidenta-republiky-pri-setkani-s-obcany-trebone-a-cleny-rybarstvi-trebon--126345.htm;Projev prezidenta republiky při setkání s občany Třeboně a členy Rybářství Třeboň ;Vážená paní místo starostko, vážený milý pane náměstku, milí přátelé,přijíždím do jižních Čech, kde znám prakticky každé město a skoro každou vesnici. Do jižních Čech, které mohly být centrem nového vladařského rodu. Chybělo málo, abychom tady měli Rožmberskou dynastii. Kdyby se pan Vilém z Rožmberka rozhodl, že se stane polským králem, pak by velmi pravděpodobně byl i králem českým a vznikla by tady silná slovanská velmoc a dějiny by se ubíraly jiným směrem. Ale stalo se a víte, že o dějinách se říká, že neznají slovo kdyby. Přijíždím do kraje, kde v Sezimově Ústí trávil dlouhá léta druhý Československý prezident Edvard Beneš. A zítra na jeho vile poprvé od roku 1948 opět zavlaje standarta prezidenta republiky. Přijíždím do kraje, který je pověstný svými vynikajícími podniky a protože rád jím a rád piji, dovolte mi, abych na prvním místě uvedl Madetu, jako skvělý podnik vyrábějící dokonalé Blaťácké zlato, prosím nejsem placen agentem této firmy, a naprosto dokonalý a nepřekonatelný je Budvar vařený ze žateckého poloraného červeňáku. A mohl bych tento kraj chválit, a slova by mně nestačila, ale protože smyslem našeho setkání je diskuse a nikoli chvála, byť zasloužená, Jihočeského kraje, dovolte mi, abych se vrátil právě k lázeňství, protože jsem v Auroře, kde jsem byl naposledy, pokud mě paměť neklame, před třemi lety je to tak 2011. No, a abych Vám řekl, že ona teorie, že jediné lázně jsou na západě Čech, zejména tedy v Karlovarském kraji, je teorie překonaná právě třeboňskými lázněmi. Ale protože se na každé setkání připravuji, tak jsem si nechal udělat i výpis z Vašeho rozpočtu milá paní místo starostko, a co jsem objevil? Objevil jsem, že máte přebytkový rozpočet, k čemuž Vám srdečně blahopřeji a že přemýšlíte o investicích. Teď jsem přijel z Jindřichova Hradce, kde věnují na investice 34 % svého rozpočtu. Podle zásady, že po nás má něco zůstat, po nás současných, po nás přítomných, nikoli pouze po sebevětších lidech z minulosti. No, a co po nás zůstane? Mimo jiné krásné lázně Aurora, které budou dokonale opravené, protože jsou majetkem města z přebytkového rozpočtu města Třeboně, k čemuž Vám přeji mnoho úspěchů.Děkuji Vám za pozornost  Miloš Zeman, prezident České republiky, Třeboň, 18. února 2014
2014-01-18;http://www.zemanmilos.cz/cz/clanky/projev-prezidenta-republiky-pri-setkani-s-obcany-jindrichova-hradce-231028.htm;Projev prezidenta republiky při setkání s občany Jindřichova Hradce;"Vážený pane starosto, vážený pane náměstku, milý přátelé,já jsem se dnes dostatečně vymluvil v Poslanecké sněmovně, protože jsem slíbil předsedovi Sněmovny, že budu mluvit dvacet pět minut a nedalo mě to a mluvil jsem čtyřicet pět minut. Ale na druhé straně si myslím, že tato setkání s občany nejsou určena pro dlouhé projevy politiků, ba právě naopak. Politici by měli naslouchat, politici by měli reagovat na názory občanů a měli by touto reakcí ukázat, jestli věci rozumí nebo nerozumí, a když jí nerozumí, tak by to měli přiznat a ne předstírat opak. Takže z tohoto hlediska mám rád televizní pořady typu Hyde Parku. Tam Vás totiž vůbec nepustí k nějakému úvodnímu slovu, že byste se jako Fidel Castro rozhovořili, mluvili hodinu, dvě hodiny, tři hodiny, čtvrtou hodinu začínají posluchači usínat, pátou hodinu jsou popraveni za to, že usínají a šestou hodinu zakopnu a dopadnu s rozbitým kolenem, což se stalo jak Castrovi, tak mě. Místo toho v Hyde Parku na Vás chrlí dotazy přes Facebook, diváci nebo posluchači a Vy si nemůžete určovat svůj program. Vy si nemůžete objednat dotazy typu: „Pane prezidente, jak to děláte, že jste tak geniální?"" a prezident se rozzáří a se skromným úsměvem na tváři říká: „Víte, já nejsem úplně tak geniální, já jsem maximálně pologeniální nebo čtvrtgeniální."" Jo to jsou krásné doby. Nicméně tyto doby skončily a my politici občas musíme poslouchat dotazy typu: „Ty darebáku mizerná ty sis nakradl!"" No, tak já mám jednu výhodu, že mě nikdo nemůže obvinit, že jsem si nakradl, ale plně uznávám, že mezi politiky jsou desítky ne-li stovky lidí, kterým toto obvinění můžeme právem adresovat. A proto se nesmírně těším na setkání s Vámi právě proto, že tady ode mě neuslyšíte nějaký dlouhý castrovský projev, že budu poslouchat Vaše názory, Vaše připomínky, Vaše dotazy a budu se na ně těšit.Děkuji Vám za pozornost.Miloš Zeman, prezident České republiky, Jindřichův Hradec, 18. února 2014"
2014-01-17;http://www.zemanmilos.cz/cz/clanky/projev-prezidenta-republiky-pri-setkani-s-obcany-ceských-budejovic.htm;Projev prezidenta republiky při setkání s občany Českých Budějovic;Vážený pane primátore, dámy a pánové,dovolte, abych začal upozorněním, že tam, tam a tam je osm volných míst, zatímco asi dvacet nebo třicet lidí stojí opodál. Navrhuji, abychom těchto osm volných míst zaplnili, přednost mají starci, dále ženy a v nejhorším případě děti, pokud jsou přítomny. Varuji Vás, budete-li stát, začnou Vás za chvíli bolet nohy. Člověk, kterého bolí nohy se stává agresivním a pak se agresivita promítá i do příslušné diskuze, proto sedím. A sedím také proto, protože Karel Čapek kdysi napsal, že člověk, který stojí lidem káže, zatímco člověk, který sedí si s lidmi povídá. Můj oblíbený politický vzor Winston Churchill kdysi napsal - dožil jsem se devadesáti let proto, že kdykoli jsem nemusel stát, tak jsem seděl, pokračoval, kdykoli jsem nemusel sedět, tak jsem ležel, ale postel mi sem nepřinesli.Dámy a pánové, pokud ode mne očekáváte zásadní a dlouhý politický projev, jeden z nich ostatně pronesu zítra v Poslanecké sněmovně, budete zklamáni, protože se daleko spíše řídím tím, že program našeho setkání určujete Vy a nikoli já, svými otázkami, svými názory. Proto mám rád třeba televizní pořad, který se jmenuje Hyde Park, protože tam politik nemůže vystoupit a pronést sáhodlouhý projev na téma jak on je geniální a jeho oponenti vynikají obzvláštní debilitou, ale naopak, je vystaven nemilosrdné palbě otázek. Přál bych si, aby naše setkání bylo přátelské. V Českých Budějovicích jsem asi tak po šestaosmdesáté, takže si myslím, že už mě můžete brát tak trochu za vlastního. Já jsem tady v roce 1992, mimo jiné, kandidoval do Parlamentu, ale to už je hodně dávno, to Vy jste byl ještě dítě, pane primátore. Přál bych si, aby jakékoli názory byly argumentované a aby se střetávaly argumenty pro a proti, protože Masaryk říkal, že demokracie je diskuze a když jste zastánce jenom jednoho jediného názoru, tak je to totéž, jako když jste zastánce jednoho jediného jídla, které, i kdyby bylo sebelepší, se Vám časem přejí, nebo zastánce jedné jediné knihy, která, i kdyby to byla Bible, tak když ji čtete jako jedinou, tak také již máte pocit, že jste ji četli příliš často a že byste měli číst i něco jiného.Tím bych svoje úvodní slovo, kterým jsem obratně zdůvodnil, proč nechci pronášet dlouhý castrovský projev, kde Vám všichni posluchači usnou, nebo jsou popraveni, za to, že nedostatečně pozorně poslouchají, tím bych svůj necastrovský projev ukončil. Děkuji Vám, že jste v hojném počtu přišli a prosím o Vaše názory, Vaše připomínky. Začínáme budějovický Hyde Park.Miloš Zeman, prezident republiky, České Budějovice, 17. února 2014
2014-01-17;http://www.zemanmilos.cz/cz/clanky/projev-prezidenta-republiky-pri-setkani-se-studenty-na-stredni-prumyslove-skole-stavebni.htm;Projev prezidenta republiky při setkáni se studenty na Střední průmyslové škole stavební;" Pokud dáte jakémukoli politikovi, včetně mě, před ústa mikrofon, projeví neodolatelnou touhu pronést minimálně dvouhodinový projev a poté milostivě ponechá deset minut času na diskusi, kde připouští pouze otázky: „Jak to děláte, že jste tak geniální?"" Já sám dávám přednost pořadům typu Hyde Parku, kde nemáte možnost ani minutového úvodního slova a kde na Vás moderátor prostřednictvím obrazovky a facebooku chrlí jeden dotaz za druhým a přál bych si, aby něco podobného bylo při našem setkání.Proto mě místo těch dvou hodin dovolte jenom několik málo minut, které jsou inspirovány tím, že jsem v aule Střední školy stavební. Všichni znáte přísloví, že člověk má v životě zasadit strom, postavit dům a zplodit syna, abych nebyl sufražetkami nařčen z genderové propagandy, tak dodávám, že zplodit případně i dceru. Já jsem ostatně v životě dokázal obojí. A mimochodem je to příjemná investiční aktivita. Na druhé straně o něco těžší je zasadit strom a úplně nejtěžší je postavit dům. Já bych tu analogii domu použil na život nás všech. Někdo ten život začíná, někdo je v prostředku, někdo je už skoro na konci a čím více se blížíte tomu konci, tím více se ohlížíte a ptáte se: „Kde jsou ty domy, co jsem postavil?"".Já když se dívám na českou krajinu, tak si uvědomuji, že většina formotvorných staveb české krajiny, jižní Čechy nevyjímaje, je buď sakrálních anebo je to dílo geniálních stavitelů, kteří ve své době byli naprosto nedoceněni. Protože jsem na půdě jižních Čech, tak bych chtěl připomenout Jakuba Krčína z Jelčan a Sedlčan, který vybudoval soustavu Rožmberských rybníků jejichž retenční kapacita je větší než kapacita celé Vltavské kaskády. Říkám to proto, že kdyby v té době existovala Strana zelených, měli byste místo těchto slavných rybníků útulné mokřady se spoustou komárů. Z toho prostého důvodu, že nelze narušovat přirozené ekologické prostředí.Chtěl bych tady, a tím své úvodní slovo končím, vyjádřit přání Vám všem, abyste ve svém životě něco postavili. Ti z Vás kdo opravdu patří do Střední stavební školy, to asi vezmou doslova, ti ostatní mohou vyléčit nemocného, jsou-li zdravotníky, mohou napsat knihu, rozhodnou-li se stát spisovateli, ale nejméně šťastní lidé jsou ti, za nimiž nic nezůstane. A ono ohlédnutí Vás teď ještě nečeká, teď Vás čeká pohled dopředu a já Vám přeji, abyste na té trase Vašeho života, kterou si zvolíte sami, a nenechte si namluvit, že ta trasa je určena pouze nebo převážně vnějšími příčinami, abyste na té trase našli několik záchytných milníků, ač to bude velká láska, velké přátelství, velké dílo, někdy velká výhra a někdy velká prohra, protože i prohry nás učí a možná víc než ty výhry. Prostě přeji Vám, abyste měli v životě štěstí.Děkuji Vám za pozornost. Miloš Zeman, prezident republiky, Střední průmyslové škole stavební, České Budějovice 17.2. 2014  "
2014-01-17;http://www.zemanmilos.cz/cz/clanky/projev-prezidenta-republiky-pri-setkani-se-zamestnanci-nemocnice-ceske-budejovice-963713.htm;Projev prezidenta republiky při setkání se zaměstnanci Nemocnice České Budějovice;Vážený pane hejtmane, vážený pane řediteli,přijíždím do každé nemocnice se snahou spíše naslouchat, než mluvit. Údělem politiků je vydávat se za odborníky v jakékoli oblasti, já tento úděl nesdílím, takže ve zdravotnictví jsem laik, a když si budu hodně fandit, tak jsem poučený laik. Byl jsem informován o tom, že toto shromáždění je shromážděním lékařů, chtěl bych lékařům českobudějovické nemocnice blahopřát k průměrnému platu 72 000,- korun, protože přesně to jsem se dočetl v podkladu, který jsem obdržel. Je to samozřejmě plat průměrný, mnozí z Vás mají i platy nadprůměrné, ale i to číslo je docela hezké a doufám, že v budoucnosti dále poroste. To, co jsem při návštěvě asi tak dvaceti předchozích nemocnic slyšel, se dá shrnout do tří až čtyř bodů. Za prvé to byly výhrady vůči úhradové vyhlášce, spíše tedy ministra Hegera než ministra Holcáta. Názory na úhradovou vyhlášku ministra Holcáta jsou většinou o něco pozitivnější. Za druhé to byly otázky konvergence plateb pojišťoven, protože VZP za jeden a tentýž úkon platí různým pojišťovnám různě a to někdy až s diferencí 100 %. Za třetí to byly již zmíněné poplatky, ať už regulační, hospitalizační nebo za pohotovost. V každém případě bych Vám chtěl poděkovat za Vaši práci, protože sám jsem se poměrně nedávno na vlastní kůži, či spíš na vlastní koleno přesvědčil, jak důležitá je práce lékařů. Je zajímavé, že čím více člověk stárne, tím více má představu, že se jeho zdraví zlepšuje, protože lže sám sobě, aby si uchoval životní optimismus. A taková nehoda, jako je rozbité koleno, ho potom vrátí do reality. Vážil jsem si této profese vždy. Mám mezi lékaři celou řadu přátel. Víte, že i při ocenění 28. října se dostalo na profesora Pafka, na kolegu pana ředitele z urologie - profesora Dvořáčka, nebo na paní profesorku Sykovou, takže mám skoro dojem, že tohoto 28. října to bylo jedno z největších ocenění lékařů při příležitosti státního svátku. Samozřejmě chápu, že z prestiže profese se nikdo neuživí, že tuto prestiž, jak jsem již řekl úvodem, je také zapotřebí podmalovat určitým finančním oceněním a to samozřejmě nejenom lékařů, ale i středního zdravotnického personálu a budu s napětím čekat na Vaše názory, ať už se budou vztahovat k těmto třem konkrétním problémům, nebo k čemukoli jinému. Já jsem si teď vzpomněl ještě na čtvrtý. Víte, že byla již před deseti, ne-li více lety zrušena komise pro přístrojovou techniku, díky čemuž si z prestižních důvodů některé nemocnice pořizují třeba CT nebo magnetickou rezonanci, které pak využívají dvě až tři hodiny denně? Nicméně, dočetl jsem se, že Vaše nemocnice je zisková, k čemuž Vám blahopřeji. A poslední poznámka, kterou bych rád úvodem učinil. Víte, že nezaměstnanost dosahuje rekordních hodnot? I když chápu, že tady nejste od toho, abyste zvyšovali zaměstnanost v Jihočeském kraji, sám fakt 2500 zaměstnanců z Vás vlastně dělá největšího zaměstnavatele. Dříve jsem se domníval, že je to Budvar, ale ten má pouze 600 zaměstnanců, takže kromě toho, že naplňujete slova Hippokratovy přísahy, jste součástí boje proti nezaměstnanosti a i za to Vám samozřejmě děkuji.A teď už se těším, nikoli na Vaše otázky, protože nejsme ve škole, ale na Vaše názory.Miloš Zeman, prezident republiky, Nemocnice České Budějovice, 17. února 2014
2014-01-17;http://www.zemanmilos.cz/cz/clanky/projev-prezidenta-republiky-behem-setkani-s-predstaviteli-ceských-budejovic-853341.htm;Projev prezidenta republiky během setkání s představiteli Českých Budějovic;Vážený pane primátore, vážení členové zastupitelstva, dámy a pánové,chtěl bych poděkovat za pozvání na zastupitelstvo Českých Budějovic. Začal bych tím, čím jsem začal i při setkání se starosty Jihočeského kraje. Když se podíváte na průzkum důvěryhodnosti jednotlivých institucí, zjistíte, že dlouhodobě občané nejvíce důvěřují právě městským místním zastupitelstvům a to až ze 70 %. Důvěra krajským zastupitelstvům je poněkud nižší, ale pořád dostatečně vysoká, pane hejtmane, a samozřejmě se liší kraj od kraje. Ale poněkud tragické je to, že důvěra v obě komory Parlamentu se objevuje kolem    20% a myslím si, že bychom se všichni měli zamyslet nad příčinami tohoto jevu. Jednou z možných příčin, je ponorková nemoc, která se vyskytuje v zasedací síni Poslanecké sněmovny. Tato krásná zasedací síň komoru příliš nepřipomíná a věřím, že jste mezi svými voliči natolik často, abyste se případné deprese mohli zbavit.Jsem tady především proto, abych naslouchal Vašim poměrům jako nejdůležitější části oné veřejné správy věcí lidských a abych se snažil přenášet podněty, které získám od Vás, do dalších pater politiky. Protože prezident má právo navštěvovat jednání vlády, odvolávat ministry, vystupovat v Parlamentu atd. A jak mě znáte, nikdy jsem se nebál vyslovovat i názory, které nebyly příliš v souladu s hlavním proudem veřejného mínění, protože ne vždy tento hlavní většinový proud měl pravdu. Vzpomeňme jen na začátky kuponové privatizace, kdy Viktor Kožený působil jako celostátní hrdina, a desítky dalších případů, kterými Vás nebudu zdržovat.Těším se na naši diskuzi. Věřte mi, že nejsem Fidel Castro, který pronáší šestihodinový projev a po jeho ukončení zakopne o schod a rozbije si koleno. Koleno jsem si rozbil zcela jiným způsobem.Děkuji Vám za pozornost. Miloš Zeman, prezident České republiky, České Budějovice, 17. února 2014
2014-01-17;http://www.zemanmilos.cz/cz/clanky/projev-prezidenta-republiky-pri-setkani-s-predstaviteli-jihoceskeho-kraje.htm;Projev prezidenta republiky při setkání s představiteli Jihočeského kraje;"Vážený a milý pane hejtmane, vážení členové zastupitelstva, vážení hosté,vzpomínám si na, myslím, že to byl Jan Skácel, který kdysi napsal: „Jdu-li polní cestou a kolem mě jsou lány obilí rozžhavené sluncem a z dáli ze sousední vesnice zaznívá hudba, nesmí to být jiná hudba, než dechovka."". Dovolte, abych pozdravil tímto citátem Váš hudební soubor.Jižní Čechy znám dobře, v roce 1992 jsem zde kandidoval za Sociální demokracii a tehdy v tomto kraji dosáhla relativně Sociální demokracie nejlepšího volebního výsledku ze všech krajů České republiky a za to bych chtěl velice poděkovat. Když jednou v rámci volební kampaně projedete Jihočeský kraj křížem krážem, tak Vám vstoupí do srdce a stane se Vaším druhým nejoblíbenějším krajem po Vysočině. Dovolte, abych Vás v tomto lehce korigoval, protože člověk má být upřímný a neříká, když přijede do nějakého kraje, že je to zrovna kraj jeho srdce. V mém případě je na druhém místě po Vysočině. Nehledě na to, že třeba v okrese Pelhřimov jste se s Vysočinou docela přetahovali, kam tento okres bude patřit.Přijíždím do kraje, který je zatížen mnoha problémy, o některých z nich se pan hejtman již zmínil, takže to nebudu opakovat, ale který má také obrovský potenciál. Dočetl jsem se, že je zde jeden z největších, ne-li největší, rozsah ubytovacích zařízení. Je zde potenciál pro cestovní ruch. Je zde obrovské dílo vybudované Jakubem Krčínem z Jelčan a Sedlčan. Víte, že retenční kapacita jihočeských rybníků je vyšší, než celá retenční kapacita Vltavské kaskády? A kdyby Strana zelených existovala již v době Jakuba Krčína, tak by zde byly útulné mokřady plné komárů a v rámci ochrany životního prostředí byste žádnou rybniční soustavu neměli.Nejenom to. V posledních letech jsem se velmi intenzivně zabýval šumavským národním parkem a ochranou šumavských lesů proti kůrovci. Víte, že jsem dokonce absolvoval i sedmikilometrovou túru na Plešné jezero, protože předtím jsem přeletěl Šumavu helikoptérou a ochránci životního prostředí mi vykládali, že z helikoptéry málo vidíte, tak jsem šel pěšky, 7 kilometrů tam, 7 kilometrů zpátky a bylo to ještě horší, než z té helikoptéry. Jsem velmi rád, že nyní nové vedení šumavského národního parku, ale to je pouze první krok, nechci Vás dlouho zdržovat, protože smyslem našeho setkání je diskuze, ale pan Mánek a pan Stráský mně říkali, že bývalé vedení šumavského národního parku, v čele s panem Krejčím, udělalo tři zajímavé inovace. Za prvé - přesunuli pramen Vltavy z uschlého lesa tam, kde to ještě vypadalo relativně slušně. Za druhé - pomocí vysokozdvižné plošiny a pily uschlé stromy díky kůrovci přepůlili v půli a nařezali tam zuby, aby to vypadalo, že tam byl polom a že turisté nebudou odsuzovat ty, kdo mají jako svého přítele kůrovce. Konečně za třetí - v noci za svitu reflektorů pilně vysazovali stromky dovezené odjinud, aby ve dne naivním návštěvníkům říkali, co se děje, že tady probíhá přirozené ozelenění. Takže tady vidíte, jak se vytváří Potěmkinova vesnice a to ne jenom v šumavském národním parku. Podobně, jako pan hejtman, jsem zastáncem dostavby Temelína, protože vedle potravinové soběstačnosti je pro každou suverénní zemi nejdůležitější energetická soběstačnost a mohl bych mluvit o celé řadě dalších témat.Skončil bych tím, že právě za mé vlády byla zřízena krajská samospráva a přes veškeré dětské nemoci, které tato samospráva má, jsem rád, že došlo k decentralizaci státní správy a že jižní Čechy mají velmi kvalitní vedení, vzniklé ze svobodných krajských voleb a já bych chtěl poděkovat všem, kdo se na správě tohoto kraje aktivně účastní.A protože jsem přijel spíše naslouchat, než pronášet dlouhé projevy, velmi se těším na následující diskuzi, ne jenom na Vaše otázky, nejsme ve škole, ale na Vaše názory, a budu velmi rád, když ty názory budou různorodé, protože nejraději přemýšlíme o názorech těch, kdo se názorově liší od nás. Přemýšlet o vlastních názorech je někdy tak trochu nuda. Těším se na zajímavou, možná polemickou diskuzi, a samozřejmě přeji Jihočeskému kraji, aby si uchoval ty priority, které dnes má. Mimo jiné, nejnižší míru kriminality, mimo jiné, ziskové nemocnice, protože jihočeské nemocnice jsou jediné, které jsou ziskové. A aby si uchoval takový zvláštní ráz svých občanů, který v jiných krajích, a již jsem jich projel hodně, nenajdete. Ráz, který je neopakovatelný, který vznikl dlouhodobou historickou tradicí a který možná tak trochu navazuje i na slavný rod Rožmberků, neboť Rožmberk se mohl stát českým i polským králem. A současně na selská povstání, což je druhá a stejně zajímavá strana mince. Taková selská tvrdohlavost se někdy, i v politice, vyplácí.Děkuji Vám za Vaši pozornost.Miloš Zeman, prezident České republiky, České Budějovice, 17. února 2014"
2014-01-31;http://www.zemanmilos.cz/cz/clanky/projev-prezident-republiky-na-cesko-armenskem-podnikatelskem-foru.htm;Projev prezident republiky na Česko-arménském podnikatelském fóru;Vážený pane prezidente, vážení páni ministři, jsem velmi rád, že se mohu zúčastnit tohoto podnikatelského semináře. Včera jsme byli s panem prezidentem přítomni podpisu šesti a dnes má být podepsáno dalších sedm dohod. A velice si vážím toho, že některé z nich jsou i na regionální úrovni.  Jako český prezident cítím samozřejmou povinnost podpořit české podnikatele a proto jsem se zajímal o oblasti, kde by tito podnikatelé v Arménii mohli být nejvíce úspěšní. Zdá se mi, že na dobré cestě mohou být dodávky známých traktorů Zetor, slavných nákladních automobilů Tatra, ale také dílů pro vodní turbíny protože Arménie má obrovský hydropotenciál. Nelze zapomenout ani na možnou účast českého jaderného strojírenství při výstavbě nové atomové elektrárny v Arménii. Co se týče dalších výrobků, byl jsem informován o tom, že Arménie poskytuje dotace mladým rodinám na nákup osobních automobilů, pokud je tímto automobilem automobil značky Kia. Ujistil jsem pana prezidenta, že mladá arménská rodina by se daleko pohodlněji cítila v automobilech značky Škoda. Dovolte mi, abych ale zaměřil kritiku i do našich vlastních řad. S panem prezidentem jsme včera vybírali dva případy, kdy čeští investoři v Arménii nedopadli zrovna nejlépe. Jeden z nich je příklad pekárny, druhý je případ letadel. Zdá se mi, že v obou těchto případech, ať už EGAP nebo Česká exportní banka poskytovaly poněkud lehkomyslně a naletěly podvodníkům. Velice jsem ocenil jak informovanost pana prezidenta Arménie o těchto záležitostech, tak jeho příslib jeho osobní pomoci při řešení problému, např. v tom, aby ona dvě letadla přistála zpátky v Praze. Na závěr mi dovolte, abych Vám oznámil, že jsem s velkou radostí přijal pozvání arménského prezidenta na návštěvu jeho krásné země a že mně bude potěšením, jestliže mě bude doprovázet početná podnikatelská delegace složená z úspěšných a pouze úspěšných českých podnikatelů.Děkuji Vám za pozornost.Miloš Zeman, prezident republiky, česko-arménské podnikatelském fóru na Ministerstvu průmyslu a obchodu ČR, 31. ledna 2014
2014-01-29;http://www.zemanmilos.cz/cz/clanky/projev-prezidenta-republiky-k-nove-jmenovaným-clenum-vlady.htm;Projev prezidenta republiky k nově jmenovaným členům vlády;Vážený pane předsedo Senátu, vážený pane předsedo Poslanecké sněmovny, vážený pane premiére, vážení členové vlády,dovolte mi, abych Vám ještě jednou blahopřál k Vašemu dnešnímu jmenování. Obdržel jsem dopis předsedy vlády obsahující návrhy na jednotlivé kandidáty. Ve třech případech jsem se rozhodnul těmto návrhům nevyhovět. Za prvé - odmítnul jsem jmenovat ministrem životního prostředí pana Brabence a místo toho jsem ministrem životního prostředí jmenoval pana Brabce. Za druhé – odmítnul jsem jmenovat pana Martina Jurečku ministrem a místo toho jsem ministrem jmenoval pana Mariana Jurečku. Za třetí – odmítnul jsem jmenovat pana Jurečku ministrem zdravotnictví a místo toho jsem ho jmenoval ministrem zemědělství. Mít ve vládě dva ministry zdravotnictví je sice zajímavá idea, ale obávám se, že by vládě poněkud neprospěla. Kromě toho jsem v citovaném dopise zjistil tři další podstatné chyby, které by vedly k tomu, že by nebyl jmenován ministr školství a nebyla by jmenována ministryně práce a sociálních věcí. Milý pane premiére, šest chyb v jeden a půl stránkovém dokumentu je poměrně dost a ne zcela svědčí o profesionalitě, kterou bychom si všichni od této vlády přáli.Jsem si vědom složitosti situace týkající se obsazení resortu ministerstva financí. Jeden z ústavních právníků, kterého Česká televize občas sebere na ulici, ještě nedávno hovořil o tom, že prezident má právo odmítnout kandidáta na ministra pouze tehdy, je-li tento kandidát buď kanibal, nebo analfabet. Dnes tentýž právník varuje před tím, abych jmenoval ministrem financí pana Andreje Babiše. Vzhledem k tomu, že hnutí ANO jasně a veřejně prohlásilo, že nepůjde do vlády bez svého předsedy, znamenalo by takové rozhodnutí vyhození vlády do povětří. A já jsem přesvědčen o tom, že tato koalice je v současné situaci jediná možná. Přeji jí plný úspěch.Nicméně aby se odstranily jakékoli pochybnosti, požádal jsem prostřednictvím předsedů obou nejsilnějších parlamentních stran Poslaneckou sněmovnu k tomu, aby se vyjádřila, zda služební zákon, který obě komory Parlamentu přijaly již před dvanácti lety a který formou i doprovodného zákona jasně vylučuje členy vlády z lustračního osvědčení, je ochotna projednat a přijmout alespoň v prvním čtení, což se stalo a já za to chci Poslanecké sněmovně poděkovat. Chtěl bych závěrem apelovat na všechny tři předsedy koaličních stran, aby považovali tento služební zákon za svoji prioritu, protože jedině tak se zbavíme politických trafikantů, kteří budou vytlačovat ze státního aparátu odborníky. Jedině tak dokážeme to, co dokázali i v jiných zemích díky institutu státních tajemníků, a Vy dobře víte, že Česká republika je poslední země Evropské unie, která služební zákon nemá.Zcela závěrem mi dovolte, abych Vám ještě jednou popřál plný úspěch a zejména plné pracovní nasazení.
2014-01-24;http://www.zemanmilos.cz/cz/clanky/projev-prezidenta-republiky-behem-setkani-s-ceskými-vojaky-ukoloveho-uskupeni-acr-isaf.htm;Projev prezidenta republiky během setkání s českými vojáky Úkolového uskupení AČR ISAF;Dobrý večer, dámy a pánové,především bych se chtěl omluvit za to, že přijíždím s určitým zpožděním. Měl jsem tady být už v listopadu, kdy jsem si zranil koleno, pak v prosinci, kdy mně lékaři kvůli kolenu zakázali. Abych to alespoň trochu napravil, dovolili jsme si Vám přivést drobné dárky. Potravinové balíčky s českým chlebem, právě včera upečeným v Pelhřimově. Samozřejmě tam není jenom chléb. Panu plukovníkovi jsme přivezli rovněž příslušný dárek, protože o něm víme všechno. Kromě toho máme DVD s českými filmy a některé další věci.Uvědomuji si, že čeští vojáci jsou cosi jako předsunutá hlídka. Hlídka, která je velice vzdálená od své země, ale která brání zájmy České republiky právě proto, že v Afghánistánu se zformovala teroristická organizace Al-Kajda a právě proto, že tato organizace vysílá své buňky do celého světa včetně Evropy. Snad si vzpomenete na výbuchy v Londýně či Madridu. Kdybych měl mluvit o jiných kontinentech, tak například výbuchy v Bombaji, i když indická armáda se vůbec afghánského konfliktu neúčastní.Z toho vyplývá, že Vaše přítomnost tady výrazně snižuje spolu s ostatními spojeneckými vojáky riziko, že některá z buněk Al-Kajdy pronikne do Prahy nebo jiného místa České republiky. Za to bych Vám chtěl velice poděkovat, a proto jsem, byť s mírně zraněným kolenem a s hůlkou, mezi Vámi.Pokud jde o politickou část mých jednání s panem prezidentem Karzáím, tu ponechám až na Vaše případné dotazy, protože my politici se velmi rádi rozhovoříme o významu politických jednání, ale nejsou-li tato jednání podepřená reálnou přítomností na území dané země, tak většinou končí ve frázích a nikoli v reálných skutcích.Děkuji Vám za pozornost.
2014-01-15;http://www.zemanmilos.cz/cz/clanky/projev-prezidenta-republiky-behem-setkani-s-obcany-chebu.htm;Projev prezidenta republiky během setkání s občany Chebu;Dobrý večer, dámy a pánové, dobrý večer, pane starosto, dobrý večer, pane hejtmane,vidím šest volných míst v první řadě, asi někdo VIP v Chebu se nechal odradit špatným počasím. Byla by škoda, kdybyste Vy vzadu stáli. Vyhlašuji tedy soutěž samozřejmě určenou pouze pro ženy lehce pokročilejšího věku, protože my muži jsme gentlemani, aby byly tak hodné, přišly sem a posadily se. Když lidé dlouho stojí, tak je bolí nohy, pak se stávají agresivními a místo přátelského popovídání dochází k bouřlivé diskuzi.Já jsem sice přišel diskutovat, ale nikoli bouřlivě. Pan starosta již připomněl, a já si toho velice vážím, že jsem čestným občanem Chebu. Vzpomínám na devíti sté padesáté výročí, když jsem tady byl. Které město to má? Ostatně Cheb devětkrát za sebou vyhrál krajskou soutěž o historické město Karlovarského kraje. Naprosto to chápu, protože je architektonickou perlou, kterou se kupodivu nepodařilo zničit, narozdíl třeba od Aše, kde je to trochu horší. Jsem rád, že jsem v Chebu, a slibuji, že se sem budu pravidelně vracet, když mě ovšem pozvete.Chtěl bych každý kraj navštívit minimálně jednou ročně z toho prostého důvodu, že zejména přímo zvolený prezident má za povinnost poslouchat názory občanů. Ne se před ně postavit a vychvalovat se, jak je geniální a potom říkat, jak on řeší problémy. Ale ptát se lidí na jejich názory a přednášet tyto názory tam, kde mu to ústava umožňuje. Prezident má právo povolávat si jednotlivé ministry ke konzultacím, prezident má právo přednostního vystoupení v Poslanecké sněmovně a myslím si, že by bylo velmi dobré, abychom se takto setkávali pravidelně a abychom se také ptali, co se v naší zemi zlepšilo, případně zhoršilo.Včera jsem byl ve velmi dobré porcelánské firmě Thun, kde je ale průměrná mzda patnáct tisíc. Dnes jsem byl ve firmě, kde je sice průměrná mzda dvacet pět tisíc, ale zato tato firma díky krizi musela propustit sto z dvou set padesáti pracovníků, takže tady vidíte takové dva problémy všedního dne. Problém nezaměstnanosti, o kterém už mluvil jak pan starosta, tak pan hejtman, na jedné straně a problém nízkých mezd na straně druhé. A na příkladě těchto dvou firem můžete vidět, že to spolu nesouvisí nebo souvisí obráceně.Dnes jsem měl velice krásný zážitek. Měl jsem diskuzi asi s šesti sty studenty ostrovského gymnázia, z nichž většina bude pokračovat na vysoké škole, a říkal jsem si, kam ale půjdou? Půjdou do Plzně, půjdou do Prahy, půjdou do Brna nebo dokonce do Ostravy? Opakuji neustále, že z krize se dostaneme investicemi. R6, která by měla spojovat Karlovy Vary a Prahu, je v zajímavém stádiu. Má dálniční charakter na cestě z Prahy do Lán, to je vynikající. Ale pět kilometrů za odbočkou na Lány najednou dálnice končí a místo ní je normální okreska, po které jezdí kamiony a všechny vlády, všichni premiéři. Obávám se, že i všichni prezidenti slibují dokončení této silnice, aniž by hnuli brvou. V této části Karlovarského kraje je stejně tak důležité železniční spojení do Bavorska, které také vázne a které by přitom umožnilo zlepšení životní úrovně a vytvořilo by několik tisíc nových pracovních příležitostí.Je tady problém lázeňství. Lázeňství v Karlovarském kraji váže čtyřicet tisíc pracovních míst, jednak přímo a jednak v navazujícím odvětví. Čtyřicet tisíc pracovních míst a přitom počet domácích pacientů v těchto lázních klesá především díky opatřením, která zavedla předchozí vláda.Mohl bych mluvit o desítkách dalších problémů, ale protože už mluvím příliš dlouho, chtěl bych spíše naslouchat, než mluvit. A chtěl bych naslouchat především těm, kdo budou mluvit o tzv. problémech všedního dne jako je právě nezaměstnanost, kterou člověk ztrácí nejenom peníze, ale i lidskou důstojnost. Když táta od rodiny přijde domů, nikdo mu sice nic neřekne, ale všichni se na něj dívají jak to, že nemá práci. Chtěl bych mluvit o problémech tzv. nepřizpůsobivých a o tom, že bez ohledu na rasu je podle mého názoru nepřizpůsobivý ten, kdo odmítne nabízenou práci. A chtěl bych samozřejmě mluvit o desítkách dalších otázek, z nichž žádná není tak vznešená, jako jsou například naše vztahy s Taiwanem či výbuch na Palestinské ambasádě. Zajímavé je, že za celou dobu, co jezdím po Karlovarském kraji, se mě nikdo nezeptal na sestavování vlády. Může to potvrdit pan hejtman, který jezdí se mnou, i když noviny jsou toho plné. Na rozdíl od novinářů občany zajímá něco jiného.Poslední poznámka, kterou bych chtěl ve svém úvodním slově říci, je spíše prosbou. Nenechte se otrávit lidmi, kteří se budou tvářit jako Vaši ochránci a budou říkat: „Já naslouchám hlasu obyčejných lidí.“ Uvědomte si, že tato formulace je pro Vás urážlivá. Nikdo z nás zaprvé není obyčejný. Každý z nás je svým způsobem neobyčejný, každý něco v životě dokázal a něco za ním je. Já proto používám výraz „normální lidé“, nikoli obyčejní lidé. Tom, proč jsem proti výrazu obyčejný člověk, má ještě jeden důvod. Politik tímto výrazem říká: „Já papaláš, já přišel mezi Vás, radujte se, jsem tady a shlédnu na Vás obyčejné lidi a já Vám dávám pocit, že jsem neobyčejný. Mám saka z Anglie, kalhoty z Itálie, boty z Francie nebo snad naopak. Kdo z Vás to má?“ To už jeden politik říkal, nebudu ho jmenovat, protože prakticky není politikem.Takže mluvme spolu a přemýšlejme spolu jako rovný s rovným. A přemýšlejme nikoli o potřebách prezidenta republiky, ten má teď jako hlavní potřebu, aby se mu zahojila bolavá noha, a s tím mi stejně nepomůžete, přemýšlejme o potřebách normálních lidí, kteří žijí v této zemi a co pro zlepšení jejich životní situace udělat.Děkuji Vám za pozornost.     
2014-01-13;http://www.zemanmilos.cz/cz/clanky/projev-prezidenta-republiky-behem-setkani-s-obcany-mesta-jachymov.htm;Projev prezidenta republiky během setkání s občany města Jáchymov;Vážený pane hejtmane, vážený pane starosto, dámy a pánové,dovolte mi, abych především omluvil desetiminutové zpoždění způsobené prodloužením diskuse se zastupiteli města Jáchymov. Zároveň bych chtěl poprosit ty, kdo stojí vedle poblíž, aby si pokud možno sedli, protože budou-li stát během mé šestihodinové přednášky, začnou je bolet nohy jako mě. A když člověka bolí nohy, stává se agresivní.Za druhé mi dovolte, abych mluvil vsedě, protože Karel Čapek kdysi napsal, že člověk, který stojí, lidem káže, zatímco člověk, který sedí, si s lidmi povídá. A já jsem si přišel popovídat. Nelekejte se, nebude to šestihodinová přednáška, bude to šestiminutové úvodní slovo, protože program našeho setkání určujete Vy svými názory, svými připomínkami, případně svými otázkami.  Myslím si, že prezident by měl především naslouchat názorům občanů naší země a ne kázat. Kázání bylo dost a většinou to nikdy k ničemu dobrému nevedlo. Chtěl bych proto v těch úvodních nyní již pěti minutách pouze říci, že vedle toho, že se snažím plnit své celostátní povinnosti poté, co se 6. ledna konečně podařilo koaličním stranám podepsat koaliční dohodu, tak ještě tento týden jmenuji předsedu vlády a dokonce ledna jmenuji celou vládu. Pokud Vás budou zajímat otázky na toto téma, jsem samozřejmě připraven na ně odpovědět.Na druhé straně podobně jako se říká, že New York není Amerika, že Moskva není Rusko, tak ani Praha není Česká republika. Velmi se těším na každý výjezd do krajů a v jeho rámci zejména na setkání s občany. Protože oni si často zachovali zdravý rozum, který politici, zejména když jsou příliš dlouho v politických funkcích, často postrádají. Chtěl bych přenášet názory těchto občanů jak na úroveň vlády, tak na úroveň Parlamentu, protože ústava umožňuje prezidentovi, aby si vzal, k jejich velké radosti, jednotlivé ministry na konzultace a stejně tak, aby s přednostním právem vystupoval v Poslanecké sněmovně, případně v Senátu.Pokládal bych za poněkud domýšlivé, kdybych přednášel jenom, nebo především, svoje názory. Vážím si toho, že jsem byl zvolen v přímé volbě a nikoli pouze 281 poslanci a senátory. Vážím si ne jenom těch, kdo mně v této volbě dali svůj hlas, ale i těch, kdo dali hlas mému protikandidátovi, respektive všem ostatním protikandidátům.Poněkud méně, promiňte mi tu úvodní provokaci, si vážím lidí, kteří k volbám vůbec nešli. Protože se dobrovolně vzdali svého občanského práva změnit situaci v naší zemi, a to se samozřejmě zdaleka netýká jenom prezidentských voleb, to se týká především voleb parlamentních, kde je volební účast šedesáti procentní, takže čtyřicet procent oprávněných voličů zůstalo doma. A co dělají? Sedí v hospodě a nadávají u piva, sedí doma u televizoru a nadávají a vůbec si neuvědomují, že vlastně nadávají sami na sebe, protože nešli volit. Pokud je výsledky svobodných voleb neuspokojují, tak je mohli změnit. Uznejte, že čtyřicet procent voličů už je obrovská síla. Kdyby dali svůj hlas jakékoli straně nebo stranám, případně hnutím, tak by třeba složení Poslanecké sněmovny vypadalo poněkud jinak.To nejhorší v politice je být pasivní. Můžete se mýlit, můžete nemít pravdu, můžete mít názor, který bude vyvrácen v praxi, ale nejhorší je nedělat nic. A jestliže se říká, že v den voleb je každý občan králem, tak jsou lidé, kteří na tuto královskou funkci zcela dobrovolně rezignovali, protože jim nestálo za to věnovat jednu jedinou hodinu svého života k tomu, aby šli k volbám. Ale to neříkám těm, kdo jsou tady, protože předpokládám, že přišli aktivní občané, kteří zpravidla volili. To vzkazuji Vaším prostřednictvím lidem, kteří si myslí, že je úplně jedno, jakou tady máme vládu, a že stejně bude všechno špatně. Já si naopak myslím, že není jedno, jakou máme vládu, a že každá vláda může být dobrá nebo špatná podle toho, kdo v ní je. Jestli rozumí nebo nerozumí svému oboru, jestli získal své vzdělání řádným nebo méně řádným způsobem atd. Nechci opakovat to, co jsem již několikrát opakoval v televizi. Ale snaha věci ovlivnit je snahou aktivního občana a já bych občanům Jáchymova popřál, aby byli aktivními občany, aby se zajímali o politiku, i kdyby byl zájem projeven tím, že občas politiky zahrnou natvrdo uvařenými vajíčky, shnilými rajčaty a případně jinými plody země české. I to je zájem o politiku. To nejhorší je lhostejnost.Šest minut skončilo. Dovolte mi, abych Vám závěrem svého úvodního slova popřál jedno jediné - nebuďte lhostejní.Děkuji Vám za pozornost.   
2014-01-13;http://www.zemanmilos.cz/cz/clanky/projev-prezidenta-republiky-behem-setkani-s-obcany-v-karlových-varech.htm;Projev prezidenta republiky během setkání s občany v Karlových Varech;Vážený pane hejtmane, vážený pane primátore,dnes dopoledne ve Staré Roli došlo k setkání dvou prezidentů, prezidenta HC Energie Karlovy Vary a prezidenta České republiky. První mi předal tuto šálu s prosbou, abych si ji vzal do hotelu Thermal. Rád jsem mu vyhověl. Neberte to jako podbízivé gesto z mé strany, ale protože prezidentům se má vždy vyhovět, tak jsem vyhověl i prezidentu tohoto klubu.Pokud jde o moji návštěvu v Karlovarském kraji, bude se opakovat pravidelně každý rok. Stejně tak, jako v každém jiném kraji, abych měl možnost sledovat pokrok, který v jednotlivých oblastech nastává. Byl jsem například ve firmě Thun, která mi byla velmi sympatická. Ale to, co mně zcela sympatické nebylo, byla průměrná mzda dělníků ve výši 15 000 korun měsíčně. Tak jsem říkal, že až se tam za rok podívám, že bych očekával, že už ten výsledek bude poněkud lepší. Zejména, když zítra jedu do firmy, kde je průměrný výdělek 25 000 Kč, podotýkám bez manažerů. Na druhé straně jsem velice ocenil nadšení jak zaměstnanců, tak managementu této slavné porcelánky, protože ona před pěti lety stála před krachem a tito manažeři ji dokázali vytáhnout do velmi dobrých hospodářských výsledků. Doufejme, že i mzda se časem zlepší.Moje setkání s občany je založeno především na poslouchání jejich názorů a daleko méně na vyjadřování vlastních názorů, už proto, že úkolem prezidenta republiky podle ústavy je povolávat si ke konzultacím členy vlády, říkat jim své názory na jednotlivé odborné problémy, a to nemůže žádný životaschopný prezident dělat bez toho, aniž by slyšel, co si lidé myslí. Ne jenom v Praze, ale ve všech jednotlivých krajích. Samozřejmě vím, že problém lázeňství je pro Karlovarský kraj dominantní, zatímco například pro sousední Ústecký kraj, kde jsem nedávno byl, má větší význam těžba uhlí. Tady jde o to, že útlumem lázeňství by mohlo dojít ke ztrátě až 40 000 pracovních míst, ne jenom přímo v lázeňských zařízeních, ale i v navazujících provozech. To je problém, o kterém možná stojí za to diskutovat.Stejně tak používám rychlostní komunikaci či dálnici, která vede z Prahy do Lán. Jsem tam za necelé půl hodiny, což je sice fajn. Ale je to karlovarská silnice, která za odbočkou na Lány po pěti kilometrech končí a stává se normální okresní silnicí s velkou hustotou provozu. Když jsem po této silnici dnes jel, tak jsem si uvědomil, kolikrát se Vám slibovalo přímé spojení Prahy a Karlových Varů a kde všechny ty sliby skončily. Druhý naprosto konkrétní problém.A mohl bych samozřejmě mluvit o problémech zdravotnictví, o problémech školství, ale proč bych o tom mluvil já, když jsem tady právě proto, abych poslouchal Vaše názory.Velice Vás prosím o Vaše připomínky k současné situaci, já sám se omezím pouze na suché konstatování, že tento týden jmenuji premiéra, zřejmě do konce ledna jmenuji vládu, tím skončí přechodné období, kdy tady existovala překlenovací vláda, protože se Sněmovna rozpustila a nebylo komu se zpovídat. Budu věřit, že tato vláda se bude snažit o to, aby se občanům v této zemi žilo lépe, protože konec konců to je jediné kritérium, podle kterého můžeme usuzovat kvalitu jakékoli vlády. Budou-li konkrétní otázky na toto téma, velice rád je zodpovím. Ale myslím si, že všichni respektujeme výsledky svobodných voleb. Někomu z nás se líbí, někomu z nás se nelíbí, podle toho, koho jsme volili. Pak je kategorie lidí, která sedí v hospodě u piva, nebo doma u televizorů a říká, jak je to všechno špatně. Když se jich zeptáte, koho volili, tak Vám řeknou, že nešli k volbám. A to bylo v parlamentních volbách 40 % lidí.Věřím, že ti, kdo dnes přišli na setkání se mnou, jsou většinou aktivní občané, jinak by tady ostatně nebyli. Lidé, kteří dali ve volbách důvěru ať už té, či oné straně nebo politickému hnutí. Myslím si, že je vždy dobré dát sto dnů hájení po tom, co vznikne vláda, protože žádná vláda neudělá zázraky za sto dnů, ani kdyby se o to pokoušela. O to kritičtější je pak zapotřebí být zejména tehdy, když se odchýlí od slibů daných svým voličům. Vím, že každá koaliční vláda je kompromis. Měl jsem to štěstí, že když jsem vládl, byla vláda jednobarevná a nemusel jsem diskutovat s koaličními partner. Často jsem vzpomínal na známou definici stupňování slova přítel: první stupeň – nepřítel, druhý stupeň – úhlavní nepřítel, třetí stupeň – koaliční partner. Dovedu si živě představit, jak obtížné musí být soužití v koalici. Konec konců jsme to viděli na minulé Nečasově i Topolánkově vládě. Ale to, že koalice je kompromis, ještě vůbec neznamená, že se vzdáme všech programových požadavků a všech slibů, s nimiž jsme šli do voleb. V opačném případě jdeme do vlády jenom kvůli moci a nikoli kvůli tomu, abychom splnili závazky, které jsme dali voličům. A to bude problém, který budu jako prezident republiky pozorně sledovat po celé následující měsíce.Dovolte mi, abych Vám závěrem svého úvodního slova ještě jednou poděkoval, že jste přišli. A protože nejsem Fidel Castro, který se rozhovoří, mluví šest hodin, potom spadne ze stupínku a stane se mu totéž, co mně - to znamená - nalomí si koleno, tak bych v tomto okamžiku své úvodní slovo končil a poprosil Vás, abyste program našeho setkání od této chvíle určovali výlučně Vy svými názory, svými připomínkami a svými otázkami.Děkuji Vám za pozornost.
2013-01-18;http://www.zemanmilos.cz/cz/clanky/projev-prezidenta-republiky-pri-17-schuzi-senatu-parlamentu-cr.htm;Projev prezidenta republiky při 17. schůzi Senátu Parlamentu ČR;Jsem si vědom námitek, že prof. Musil je navrhován do druhého funkčního období. Není to žádná novinka, něco podobného se stalo v případě Pavla Rychetského. Chtěl bych se vyrovnat s protiargumentem, že to, že někdo je navrhován pro druhé funkční období ho politicky zavazuje k vděčnosti navrhovatelům. Já sám sem bohužel neměl tu čest se s prof. Musilem osobně setkat, ale chtěl bych konstatovat, že tento argument je podle mého názoru urážkou osobnostní integrity jakéhokoli kandidáta. Takže jestliže někdo kandiduje do druhého funkčního období, tak rozhodně ne z věčnosti, ale proto, že v prvním období dokonale splnil svoji roli.A teď mi dovolte poslední poznámku. Plně jsem respektoval Vaše rozhodnutí odmítnout dr. Sváčka, protože podobně jako prezident není automat na podpisy, jak dobře víte, není Senát automat na schvalování všech návrhů prezidenta. Dr. Sváček, jak víte, byl tehdy doporučován oběma předsedy, současným i bývalým, Soudcovské unie. Nebojte se, potřetí ho opravdu nenavrhnu, ale ten problém zůstává. Zůstává v tom, že bychom v Ústavním soudu potřebovali alespoň jediného člověka, který je bytostně spojen s každodenní soudcovskou praxí. S tím šedivým, nudným a trvalým procesem. Potřebovali bychom člověka, který soudil na řadě úrovní, protože je skvělé, máme-li v Ústavním soudu akademiky, profesory, pedagogy, ale na druhé straně onen dotyk se všedním soudcovským životem je něco co tam stále chybí.Chtěl bych Vám navrhnout spolupráci při výběru takového kandidáta, a to zejména Ústavně právnímu výboru, jako specializovanému výboru Vašeho Senátu, protože tady se opravdu nejedná o konkrétní jména. Tady se jedná o to, že v Ústavním soudu by měl být i člověk, který prošel všemi stupni soudcovské praxe a má tuto životní zkušenost. A samozřejmě, když jsem byl na sjezdu advokátní komory, tak zazněl i názor, že v Ústavním soudu by měl zasedat i advokát. Rád bych se právě s Vaším Ústavně právním výborem poradil i o tomto námětu.Miloš Zeman, prezident republiky, Senát PČR, 18. prosince 2013
2013-01-16;http://www.zemanmilos.cz/cz/clanky/projev-prezidenta-republiky-u-prilezitosti-vyhlaseni-vitezu-souteze-exporter-roku-2013-539285.htm;Projev prezidenta republiky u příležitosti vyhlášení vítězů soutěže Exportér roku 2013;Neupustím od své snahy pronášet provokativní projevy, protože provokace člověka nutí k přemýšlení. Kdybych nechtěl, abyste přemýšleli, pronesl bych několik vlídných slov o tom, že Česká republika potřebuje proexportní politiku. Všichni byste se mnou zajisté souhlasili. Vzpomínám si na člověka, který skončil v Brixenu, Karla Havlíčka Borovského, který, smím-li ho parafrázovat, napsal: „Kdyby Vám ta proexportní politika z huby do rukou ráčiti vstoupila.“  Něco podobného je i v případě krásného hesla podpory proexportní politiky, která většinou končí právě tímto heslem. Nebudu tedy mluvit o podpoře České exportní banky, i když s touto podporou souhlasím. Budu mluvit o něčem úplně jiném.My - prezidenti, premiéři nebo ministři - s sebou do zahraničí vozíme podnikatelské mise, pořádáme business konference (mimochodem jsem rád, že jako v česko-čínském případě se tyto konference jmenují „Investment fórum“, nikoliv „Business fórum“, protože zastávám názor, že právě investice jsou méně volatilní než pouhá výměna zboží), přijedeme do nové země a zase odjedeme. Ale ten kdo zůstává, je velvyslanec České republiky. Velvyslanci České republiky se dělí do dvou kategorií. Kategorie, která je poměrně ojedinělá, je založená na třech předpokladech. Velvyslanec má ekonomické vzdělání, výraznou osobní autoritu a, chcete-li to tak nazvat, i charisma nebo personální chemii vůči představitelům byznysu v dané zahraniční zemi. A má tuto zemi rád, což je záležitost takzvaných srdcařů. Pak máme druhou, naprostou pominutelnou, kategorii, zastoupenou přibližně devadesáti procenty našich velvyslanců, což jsou lidé, kteří jsou takzvaní kariérní diplomaté. Tito kariérní diplomaté se opět dělí do dvou kategorií. Za prvé jsou to lidé, na které už v Ministerstvu zahraničních věcí České republiky v Černínském paláci nezbylo žádné lukrativní místo, a tak byli odsunuti do vzdálených destinací. A za druhé jsou to neúspěšní bývalí politici, kteří dosud nedosáhli důchodového věku, prosí, a proto musí zastávat alespoň do dosažení tohoto důchodového věku ambasadorské posty. Zdůrazňuji, že je to nepatrná menšina, přibližně kolem těch devadesáti procent.Samozřejmě, že tento problém můžete řešit tím, a já jsem velice rád, že bylo dosaženo dohody mezi ministerstvem zahraničí a ministerstvem průmyslu, že posílíme roli našich obchodů v zastupitelství. Ale co dělat s ambasádou, kde máme silného vedoucího obchodního zastupitelství a slabého ambasadora? Právě proto zastávám onen kacířský a provokativní názor, který jsem inzeroval již v úvodu svého vystoupení. I velvyslanec by měl zastávat primárně zájmy České republiky v oblasti ekonomické diplomacie a nepokoušet se zprostředkovat tu spor mezi Palestinou a Izraelem, tu spor mezi Taiwanem a kontinentální Čínou, protože mně to připomíná onu Werichovu anekdotu: „U nás v domácnosti já řeším důležité věci, jako jsou právě vztahy s Taiwanem, zatímco moje žena řeší detaily, jako kam pojedeme na dovolenou a jak bude vypadat rodinný rozpočet.“Když jsem byl premiérem, dostával jsem od nejmenovaného velvyslance z nejmenované země každých čtrnáct dní dvacetistránkové SWATky o rozporech mezi jednotlivými frakcemi vládní strany. V těch SWATkách nebylo ani slovo o obchodní výměně, o investičních příležitostech. Říkal jsem si, že je zapotřebí tuto situaci změnit. Nestačí pouze to, aby byli silní a dobří vedoucí našich obchodních úseků. Je zapotřebí, aby si naši velvyslanci uvědomili, že v národních zájmech České republiky je primárně ekonomická diplomacie a měli pro to příslušné kvalifikační předpoklady.Když jsem s bývalými zaměstnanci ministerstva zahraničí na toto téma hovořil, byl jsem ujištěn, že tyto kvalifikační předpoklady mají, protože každý z nich prošel čtrnáctidenním kurzem ekonomie. Je to něco podobného jako plzeňská právnická fakulta, případně jako přípravky dělnických ředitelů v komunistické éře, s tím rozdílem, že tyto přípravky trvaly jeden rok, ne čtrnáct dní.Takže provokace, kterou Vám chci sdělit. Potřebujeme, aby naši velvyslanci, a to zejména velvyslanci mimo země Evropské unie, kde je to o to důležitější, v zemích, kterým se říká „emerging markets“, byli kvalifikovaní a znali svůj terén už v okamžiku, kdy do něho nastupují. Nikoliv teprve tehdy, když přijedou do příslušného hlavního města a listují ve slovníku, jak se vlastně hlavní město jmenuje. Zdůrazňuji, že se to týká velvyslanců. O ministrech budoucí vlády jsem vůbec nemluvil.Dovolte mi poslední poznámku. Vedle velvyslanců bych chtěl nesmírně ocenit i práci českých honorárních konzulů. Setkal jsem se s osmdesátiletým Čechoameričanem, který působí v Atlantě a kterému hodlám příští rok udělit státní vyznamenání. Tento člověk pro ekonomické zájmy a pro celkovou prestiž České republiky dokázal udělat víc než mnozí kariérní diplomaté. Nepodceňujme honorární konzuly. Často jsou to velmi výrazné osobnosti s přirozenou autoritou. Jestliže se k nim chováme macešky, ztrácíme obrovský lidský kapitál, který bychom mohli dokonale využít. Proto ne jenom velvyslanci, ale i honorární konzulové, kteří si mimochodem platí své náklady sami, by měli být v centru pozornosti české ekonomické diplomacie, má-li to být opravdu ekonomická diplomacie.Toto je mé poselství exportérům. Mluvme o tom, že máme více než sto ambasád. Mluvme o tom, že na těchto ambasádách pracují často lidé, kteří o zemi, v níž působí, nevědí téměř nic. Snažme se společným úsilím tuto situaci změnit právě v zájmu českých exportérů, a pokud se nám to podaří, bude to daleko více, než když navýšíme kapitál České exportní banky nebo Egapu.Děkuji Vám za pozornost.      
2013-01-28;http://www.zemanmilos.cz/cz/clanky/projev-prezidenta-republiky-pri-jmenovani-nových-generalu.htm;Projev prezidenta republiky při jmenování nových generálů;Vzácní hosté,dovolte mi, abych ještě jednou poblahopřál všem oceněným. I když to není žádná diskriminace, vzpomínám si na to, jak zejména hasiči a policisté litovali toho, že nemají v čele generála. Jsem velmi rád, že dnešním dnem tyto jejich stesky skončily. O to více přeji jak hasičům, tak policistům, aby svoji práce vykonávali ještě intenzivněji a ještě s větším nasazením, než tomu bylo v minulosti. Tato selekce je spíše symbolická a já si vážím všech, kteří dostali toto ocenění. Jsem rád, že jsem mohl pozdravit nositele Řádu Bílého lva. Bohužel, pane generále Beere, již Vám toto vyznamenání podruhé dát nemohu, protože se dává jenom jednou, ale jsem šťastný, že jsem Vás mohl ocenit alespoň tímto způsobem. Totéž samozřejmě platí pro všechny z Vás, kteří tady stojíte. Přeji Vám mnoho a mnoho úspěchů ve Vaší práci, protože podle mého názoru, radost ze života je především radostí z úspěšné práce. Blahopřeji Vám ještě jednou. 
2013-01-28;http://www.zemanmilos.cz/cz/clanky/projev-prezidenta-republiky-pri-slavnostni-prisaze-vojaku-armady-cr.htm;Projev prezidenta republiky při slavnostní přísaze vojáků Armády ČR;Vážený pane předsedo vlády, vážený pane ministře obrany, vojáci,chtěl bych vyjádřit hlubokou úctu Armádě České republiky, která na sebe vzala dobrovolnou povinnost, stvrzenou přísahou, sloužit české společnosti a tedy sloužit jejím občanům. Tato služba má několikerou podobu, jednou z nich, kterou jsme bohužel nedávno zažili je pomoc při povodních a obecně účast Armády České republiky v integrovaném záchranném systému zachraňující životy, zdraví a majetek našich občanů při živelných katastrofách, je ale také služba druhá, služba naší účasti v zahraničních misích, spolu s našimi spojenci. U této druhé služby vznikají u části našich obyvatel pochybnosti, zda je potřebná. Dovolte mi proto, abych Vám připomněl slova, která byla pronesena zhruba před sedmdesáti lety - Proč máme bojovat za zemi, kterou neznáme? Autorem těchto slov byl tehdejší britský premiér Neville Chamberlain, a zemí o níž mluvil, bylo Československo. Máme-li bojovat proti mezinárodnímu terorismu, zejména v jeho základnách, jako je například Afghánistán, tak tím chráníme naši zemi, aby teroristé, kteří jsou dosud tisíce kilometrů od našich hranic, do této naší země nepronikli. Proto bych chtěl vyjádřit hlubokou úctu i Vašim kolegům, kteří byli nebo jsou v této době v Afghánistánu a chtěl bych Vám oznámit, že jako první prezident České republiky ve velmi blízké době Afghánistán navštívím, protože nestačí vyjadřovat jenom slovy sympatie této a dalším misím. Dovolte mi, abych Vám ve Vašem budoucím životě popřál hodně štěstí a osobní pohody a současně bych Vás chtěl upozornit i na to, že budete nasazováni do operací, které jiní nezvládnou a to je ostatně heslo 4. brigády rychlého nasazení - Dokážeme to, co nedokázali jiní. Přeji Vám, abyste dokázali to, co jiní nedokázali.Děkuji Vám za pozornost. 
2013-01-28;http://www.zemanmilos.cz/cz/clanky/projev-prezidenta-republiky-pri-slavnostnim-ceremonialu-udileni-statnich-vyznamenani.htm;Projev prezidenta republiky při slavnostním ceremoniálu udílení státních vyznamenání;"Vážený pane předsedo Senátu Parlamentu České republiky, vážený pane předsedo Ústavního soudu, vážený pane předsedo vlády, vážení členové vlády, vážený pane prezidente Václave Klausi, vážená paní Klausová, vážená paní Havlová, milí hosté,každý rok se touto dobou scházíme proto, abychom se zamysleli nad smyslem českých dějin a nad postavením našeho státu v Evropě a ve světě. Tyto diskuze jsou jistě plodné, ale něco mně v nich chybí, chybí mi v nich jisté odosobnění českých dějin. Malá, téměř nulová závislost dějinného pohybu na jeho skutečných nositelích.Dovolte mi, abych připomněl jednu větu z Čapkových Hovorů s T.G.M., kde Tomáš Masaryk říká, bez Beneše bychom republiku neměli. Samozřejmě, že to neplatilo jenom o Edvardovi Benešovi. Platilo to o Milanu Rastislavu Štefánikovi a v první řadě o samotném Tomáši Garriguovi Masarykovi. Byli jsme vychováváni v přesvědčení, že dějiny mají jakýsi samopohyb, že jsou neseny železnou nutností přírodního zákona, že existuje to, čemu se říká mainstream, tedy hlavní proud, a že ten, kdo z tohoto mainstreamu vybočí, se nutně utopí.Dovolte mi, abych se vrátil k Masarykově památce a připomněl Vám, že to byl právě on, kdo narušoval svými myšlenkami a svojí prací onen pomyslný hlavní proud. Člověk, který se postavil proti převládajícímu myšlení, ať už to byla hilsneriáda, rukopisná falza nebo záhřebský proces. Člověk, kterému většinová populace vytloukla okna z jeho bytu a kterého studenti při jeho přednáškách vypískali. Člověk, který v šedesáti pěti letech odešel do exilu. Odešel do exilu se svým snem, se snem samostatnosti Československa. A tento sen se téměř všem takzvaně realistickým politikům zdál jako něco naprosto nesmyslného, přesto tento sen zvítězil.Nezdá se mi správné, abychom české dějiny chápali jenom jako souboj abstraktních idejí. Zdá se mi správné, abychom těmto dějinám rozuměli jako souboji myšlenek, jejichž nositeli jsou konkrétní lidé, a proto jsem pojal dnešní státní svátek nikoli jako filozofickou disputaci o smyslu českých dějin, ale jako příběhy konkrétních lidských bytostí, kterým jsem tento den udělil státní vyznamenání. Jsou mezi nimi lidé různých profesí, ale jedno je spojuje. Zanechali za sebou dílo, za kterým pokud se ohlédnou něco zůstává jako vyrytá stopa v dějinách, nikoli jako stopa v písku. Jsou mezi nimi umělci, kteří rozdávali radost a úsměv. V době, kde v českém skeptickém národu často přežívá deprese, mnohdy málo odůvodněná, je právě radost a úsměv tím nesmírně cenným, co můžeme lidem dát. Jsou mezi nimi lidé, kteří dali práci svým zaměstnancům, či řečeno baťovskou terminologií, svým spolupracovníkům. Podnikatel, který třebaže zaměstnává 8 000 zaměstnanců, dokázal ze zisků své firmy vybudovat ve svém městě nádherné kulturní zařízení, aniž by ho k tomu kdokoli nutil. Další podnikatel, který zdvihnul z prachu svůj podnik a vrátil mu zašlou slávu. Jsou mezi nimi sportovci. Žena, jejíž světový rekord v atletice je již třicet let nepřekonán, ale také člověk, který ve svém motocyklovém sportu utrpěl četná zranění a četné, v tomto případě doslovné, pády. Vždy se dokázal zdvihnout a vždy dokázal bojovat dál.Skláním se s úctou před těmito lidmi. Zákon o státních vyznamenáních mi umožňuje udělit Medaili Za zásluhy I., II. a III. třídy. Kdo jsem já, abych o tom měl právo rozhodovat? Kromě toho se domnívám, že by to bylo ponižující i pro samotné vyznamenané a proto jsem se rozhodl všem těmto dvaceti devíti lidem, což je o sedm více, než v loňském roce, udělit Medaili Za zásluhy I. třídy a dvěma z nich, kteří tuto medaili již získali v minulosti, udělit Řád Tomáše Garrigua Masaryka.Přál bych si, aby naše setkání bylo projevem úcty vůči vyznamenaným. Jsou to mimo jiné tři intelektuálové, kteří v prvním kole prezidentské volby hlasovali pro mého protikandidáta a jejich myšlenky mě vždy rozzuřovaly. ale není nic cennějšího než názor oponenta, který Vás nutí k přemýšlení. Jak říkal Masaryk: „Myšlení bolí. Ale pokud jsme v zajetí svých vlastních myšlenek a nenasloucháme názorům svých oponentů, pak zákonitě degeneruje a stáváme se spíše fosilií než aktivně uvažujícím a aktivně myslícím člověkem.""Jsou mezi námi lidé, kteří desítky a desítky let rozdávali lidem to nejcennější - úsměv. Jsou zde vynikající umělci světového jména. Jsou zde lékaři a já bych u jednoho ze dvou vyznamenaných lékařů rád citoval jeho krásný výrok: „Budu léčit prezidenta stejně tak, jako bych léčil bezdomovce"". Každý, kdo vrací lidem zdraví a život je hoden naší nesmírné úcty. Jsou zde lidé, kteří pozdvihli český průmysl, opomíjenou oblast naší ekonomické politiky. Jsou zde lidé, kteří byli válečnými veterány v Tobruku nebo Royal Air Force. Je zde, bohužel in memoriam i poslední politický vězeň, který zemřel ve vězení. A mohl bych tak pokračovat dál a dál.Nerad bych na kohokoli zapomněl, ale protože by můj projev měl být co nejkratší, dovolte mi, abych skončil jednou vyznamenanou, která bohužel rovněž není mezi námi, protože zemřela den před listopadovou revolucí. Je to autorka nejkrásnějšího a nejsmutnějšího pomníku, který jsem v životě viděl. Sousoší lidických dětí. Tato sochařka se za svého života nedožila instalace tohoto pomníku, ale její dílo nám připomíná ony temné stránky naší minulosti, na které bychom nikdy neměli zapomenout. Mezi vyznamenanými je i symbol Pražského jara, onoho krásného vzepětí národa, které skončilo pod pásy sovětských tanků. Tak bych mohl pokračovat dál a věřím, že v příštích čtyřech letech bude počet takto vyznamenaných dále narůstat a bude rezonovat s tím, jak tyto lidi zná veřejnost.V minulosti jsme byli svědky četby dlouhých životopisů. Myslím si, že lidé, které jsem vybral, žádný dlouhý životopis nepotřebují, protože svým dílem prokázali, že souzní s naší společností a jsou jí známy. Dovolte mi, abych svůj projev zakončil ještě jednou poznámkou. U žádného z vyznamenaných nebyla strmá kontinuální cesta na vrchol. Byly zde vzestupy a pády, byla zde zranění a byly chyby, vždyť i Tomáš Baťa ve svém životě třikrát zbankrotoval, než se stal tím, čím byl. Nevěřím příliš těm, kdo ve svém životě neutrpí žádný šrám, protože i šrámy patří k životu. Ale jsou šrámy, které si zasazujeme svými vlastními chybami, a jsou rány, které nám zasazují druzí. Mnoho z vyznamenaných muselo čelit nejrůznějším druhům závistivých pomluv. Pomluv těch, kterým říkám komentátoři. Komentátor je člověk, který s hněvem a nenávistí popisuje dílo druhých, aby zakryl, že za ním samotným žádné dílo není. Právě proto pokládám za svoji čest, že se mohu s úctou sklonit před lidmi, kteří těmto pomluvám odolali.Dovolte mi, abych jménem Vás všech blahopřál vyznamenaným ke státnímu svátku České republiky, neboť jsou to právě oni, kdo tvořili a dodnes tvoří dějiny naší společnosti.Děkuji Vám za Vaši pozornost."
2013-01-25;http://www.zemanmilos.cz/cz/clanky/projev-prezidenta-republiky-pred-tiskovou-konferenci-k-ukonceni-navstevy-usteckeho-kraje.htm;Projev prezidenta republiky před tiskovou konferencí k ukončení návštěvy Ústeckého kraje;"Vážený pane hejtmane, dámy a pánové,již jsem se omluvil panu hejtmanovi i členům krajského zastupitelstva za zkrácení své návštěvy způsobené tím, že moje okolí mne přinutilo si po návštěvě Ukrajiny jeden den odpočinout, než pojedu do Ústeckého kraje, přes mé protesty. Protože každá chyba se dá napravit, slíbil jsem panu hejtmanovi, že příští návštěva bude nikoli dvoudenní, ale naopak čtyřdenní, abychom kompenzovali ten jednodenní deficit.Chtěl bych Vás informovat, že hodlám ve svých návštěvách jednotlivých krajů pokračovat po celé další čtyři roky, bez ohledu na to, zda se náhodou někde konají či nekonají volby. Mimochodem, v příštím roce budou dvoje volby - eurovolby a volby komunální, plus jako obvykle, volby do třetiny senátních okrsků. Kdybych se měl řídit termínem voleb, tak bych se objevil v krajích až v roce 2015, kdy bych snad měl přestřihnout pásku na D8, ale to by bylo zatraceně málo pro výkon funkce prezidenta.Chtěl bych Vás informovat, že nejde jenom o ty dva investiční projekty, o kterých již mluvil pan hejtman, jedná se např. o „žatecký triangl"", s potěšením jsem vyslechnul zprávu pana ministra průmyslu o tom, že vláda schválila investiční pobídku pro firmu Johnson v tomto trianglu. Celkový rozsah investice je 1,3 miliardy korun. Firma zaměstná něco přes 500 zaměstnanců, řeknete mi, že je to kapka v moři, v rámci asi 60 000 ústeckých nezaměstnaných, ale ono je potřeba postupovat krok po kroku a každá investice tohoto rozsahu je užitečná pro snížení nezaměstnanosti. Vím, že o tom novináři nic nenapíší, je zajímají spíše katastrofy, ale přesto mi dovolte, abych Vás o tom informoval.Děkuji Vám za pozornost."
2013-01-24;http://www.zemanmilos.cz/cz/clanky/projev-prezidenta-republiky-na-krajskem-urade-v-usti-nad-labem.htm;Projev prezidenta republiky na Krajském úřadě v Ústí nad Labem;Vážený pane hejtmane, vážení členové krajského zastupitelstva, vážení hosté,především mi dovolte, abych se hluboce omluvil za to, že původně plánovaný rozsah návštěvy Ústeckého kraje byl zkrácen o jeden den. Příčina je prostá - byl jsem na třídenní návštěvě Ukrajiny, kde se mnou bylo asi sto čtyřicet podnikatelů a moje okolí mě přinutilo, přes moje protesty, abych si dal jeden den odpočinku. Dluhy se mají platit, chyby se mají napravovat, takže jsme se s panem hejtmanem dohodli, protože chci do každého kraje jezdit nejméně jednou za rok, tak příští návštěva bude naopak čtyřdenní a s panem hejtmanem se podíváme na setkání s občany nejenom do Ústí, Děčína, Teplic a dalších měst, ale také do nešťastného Šluknovského výběžku, kde je ohnisko sociálních konfliktů.Jsem zvyklý mluvit o problémech nikoli tak, že je založím, ale že řeknu svůj názor a rád si vyslechnu opačné názory. V rámci svého dvoudenního programu budu jednat, mimo jiné, s představiteli uhelných společností a energetických společností a to jak s vlastníky, tak s odboráři. Můj názor, který asi dlouhodobě znáte, je, že prolomení těžebních limitů, třebaže si uvědomuji i protiargumenty, je v zájmu dalšího rozvoje České republiky a především v zájmu zaměstnanosti v Ústeckém kraji. Stejně tak cítím potřebu splavnění Labe, včetně výstavby alespoň jednoho jezu u Děčína. Slíbil jsem panu hejtmanovi, že u pana ministra dopravy Zdeňka Žáka spolu budeme mluvit o nešťastném sesuvu na dálnici, který vede k dalšímu zpomalení a to je samozřejmě pro Ústecko krajně nevýhodné. Mohl bych mluvit o celé řadě dalších problémů, konec konců byla to moje vláda, která před asi dvanácti lety poskytla patnáct miliard korun Ústeckému a Karlovarskému kraji na rekultivace. Jsem velmi rád, že rekultivace probíhají, že vzniká i systém jezer, ale nejenom jezery živ je člověk, ale i konkrétní prací v konkrétních podnicích. Proto pokládám za důležité, v rámci výkonu prezidentské funkce, abych alespoň malým dílem přispěl k řešení toho nejtěžšího a nejdůležitějšího problému a tím je právě nezaměstnanost. Nezaměstnanost obecně, nezaměstnanost v Ústeckém kraji se zvláštním důrazem na Mostecko, kde je nezaměstnanost nejvyšší.Nyní bych rád předal slovo Vám a rád bych slyšel Vaše konkrétní názory na řešení těchto problémů. Pan hejtman zde oprávněně mluvil o úspěších, ale občas je dobré soustřeďovat se více na problémová místa, protože od toho by tady politici, na jakékoli úrovni, měli býDěkuji Vám za pozornost.
2013-01-24;http://www.zemanmilos.cz/cz/clanky/projev-prezidenta-republiky-pri-setkani-se-zamestnanci-severoceských-dolu-v-biline.htm;Projev prezidenta republiky při setkání se zaměstnanci Severočeských dolů v Bílině;Vážení přátelé, milý Dane Beneši,v programu jsem si přečetl, že je zde 5 000 zaměstnanců, a co mě zvláště zaujalo - že průměrná mzda je třicet tisíc korun. Může prosím zdvihnout ruku ten, kdo má třicet tisíc korun? Buď se ostýcháte, nebo je ta průměrná mzda trošičku nižší, nebo se do ní případně započítávají i mzdy špičkových manažerů, to tak v životě bývá. Nicméně jsem tady proto, abych se Vás zeptal na Vaše názory na perspektivu Vašeho podniku. Zaměstnanci by neměli být loutkami v rukou vedení, ale spolupracovníky, jako tomu bylo např. u Tomáše Bati. A řekl bych Vám názor svůj - jeden z velkých problémů je prolomení těžebních limitů. Jsou tady dvě strany, strana zastánců a strana odpůrců. Já sám dlouhodobě patřím ke straně zastánců a vedou mě k tomu následující důvody.Za prvé si myslím, že kdyby se těžební limity neprolomily, tak nás čeká postupná ztráta až 8 500 pracovních míst. A to není dobře, není to dobře tady v Bílině, není to dobře na Mostecku, kde je nadprůměrně vysoká nezaměstnanost a ztráta pracovních míst samozřejmě člověka ponižuje.Druhý důvod je energetický, ale o tom asi víte více než já, zásoby velmi kvalitního hnědého uhlí, které konec konců představují bohatství, jež je třeba vytěžit. Víte, že byla změna horního zákona, teď už nikdo nemůže kvůli těžbě nikoho vyvlastnit, tzn., že těžební společnosti se musí dohodnout přímo s majiteli. Byl jsem i v Horním Jiřetíně, snažil jsem se slyšet i názory druhé strany, ale když si vezmete, jak např. při výstavbě přehrad na dně těchto přehrad skončily desítky obcí a dnes už si ani nevzpomeneme na jejich jména, tak se domnívám, že pokud těžební společnosti nabídnou výhodné podmínky těm, kdo mají nemovitosti ať už v Horním Jiřetíně nebo kdekoli jinde, tady kolem Bíliny je to o něco jednodušší, než na Mostecku, takže se mohou dohodnout a ti obyvatelé dokonce mohou zlepšit své životní podmínky. Přišel jsem proto, abych Vám toto stanovisko sdělil. Vím, že je někdy nepopulární, ale i prezident, a právě prezident, má říkat i nepopulární stanoviska a chtěl bych se zeptat na Váš názor na tento problém, protože prezident má s lidmi mluvit, poslouchat a ne jenom mechanicky opakovat svoje názory.Děkuji za Vaši pozornost. A blahopřeji k těm třiceti tisícům průměrné mzdy.
2013-01-24;http://www.zemanmilos.cz/cz/clanky/projev-prezidenta-republiky-na-univerzite-j-e-purkyne-964403.htm;Projev prezidenta republiky na Univerzitě J. E. Purkyně;"Nebude to proslov, pane rektore, bude to velmi stručné úvodní slovo, protože smyslem našeho setkání je především diskuse a já mám nesmírně rád provokativní otázky, protože mě nutí přemýšlet. Otázky typu, pane prezidente jak to děláte, že jste tak geniální, si nechte pro sebe, pokud si to čirou náhodou někdo z Vás myslí.Já bych v tom úvodním slově chtěl jenom konstatovat, že Vaše univerzita je nadějí pro Ústecký kraj z toho prostého důvodu, že jak dobře víte, v Ústeckém kraji je nejnižší podíl vysokoškolsky vzdělané populace ze všech krajů. A jestliže po absolvování, alespoň podstatná část z Vás, v tomto kraji zůstane, tak budete inspirací pro jak technický, tak kulturní rozvoj kraje, budete něčím, čemu se říká „sůl země"". Pokud odejdete do Prahy, tak budete mít samozřejmě lepší život, ale kraji moc nepomůžete. Myslím si, že vedle jakéhosi patriotismu na úrovni celého státu, by měl existovat krajský patriotismus.Ústecký kraj byl celou dobu brán jako kraj špíny, zničených krušnohorských lesů, nečistých řek, jako byla například Bílina a další. A samozřejmě, že to byla po dlouhé doby pravda. Je ale také dobré, že už to pravda není, a že už si uvědomujeme, že rekultivace Ústeckého kraje znamená, nikoli přeměnu na rekreační oblast, to bych zatraceně přeháněl, ale znamenala vlastně to, že se Ústecký kraj některými svými oblastmi, jako je například České Švýcarsko, může vyrovnat ostatním krajům. Na druhé straně budu i v těžebních společnostech mluvit jak s odboráři, tak s majiteli dolů. A budu zastávat názor, že má-li nějaký kraj přírodní bohatství, tak ho nemá nechat ležet pod zemí, ale má ho využít.Víte, když jsem byl ve Vašem věku a studoval Vysokou školu ekonomickou, proto někdy říkám, že nejsem ekonom, protože jsem absolvent Vysoké školy ekonomické, tak pro mě všichni, kteří byli o deset a více let starší než já, byli zaostalí zpátečníci. No a jak člověk postupně ze sebe odhazuje ony slupky sebevědomí, tak jsem se přece jenom naučil určité pokoře a naučil jsem se vážit si těch, co něco v životě dokázali, což se pokusím vyjádřit i 28. října při udělování státních vyznamenání.Víte, v mém věku, je mi šedesát osm let, už se člověk často ohlíží i za sebe a ptá se, co za ním zůstalo, jakou stopu vyryl v dějinách, jestli zasadil strom, zplodil syna, tak to se mi podařilo, jakož i dceru, nebo jestli postavil dům, což už je daleko těžší, ale snažme se měřit lidi podle konkrétních výsledků, ne podle toho co slibují, ne podle toho, jak o sobě něco prohlašují, ale podle toho, co v životě dokázali. A nezapomeňte, že za každým úspěšným člověkem je nejméně deset neúspěšných, to by nevadilo, ale vadí to, že těch deset neúspěšných píše závistivé komentáře a dělá všechno proto, aby těm úspěšným namydlili schody. Uvedu Vám příklad. Největší český žijící spisovatel Milan Kundera, který žije trvale v zahraničí ve Francii, nemá české státní občanství. A víte proč? Protože o ně nepožádal, protože byl tak hrdý, a já ho chápu, že nepovažoval za vhodné pokorně požádat, aby mu bylo české občanství uděleno. Myslím si, že je to ostuda pro tuto zemi, protože bychom si měli vážit lidí, kteří v životě něco dokázali, ať jsou to spisovatelé, technici, kdokoli jiný, truhlář, který udělal dobrý stůl, který se neviklá, je stejně hodnotný jako spisovatel. Ale na druhé straně lidé, za nimiž žádná stopa nezůstala, prožijí smutný podzim života, protože se ohlédnou a za nimi nic nebude.Dovolte mi, abych Vám jako bývalý prognostik, nikoli tedy ekonom, popřál do Vašeho budoucího života, za prvé dlouhý věk, dobře to zvyšuje Vaši šanci, že něco dokážete a za druhé, aby za Vámi něco konkrétního zůstalo.Děkuji Vám za pozornost."
2013-01-24;http://www.zemanmilos.cz/cz/clanky/projev-prezidenta-republiky-behem-setkani-s-predstaviteli-mesta-most.htm;Projev prezidenta republiky během setkání s představiteli města Most;Dámy a pánové, vážený pane hejtmane, vážený pane senátore,začnu tím, že se z jisté nedůvěry setkávám s politiky, kteří byli zvoleni poprvé. Protože mohou být zvoleni pouze na základě slibů, které poté nedokáží splnit. Proto bych chtěl panu primátorovi blahopřát, že byl zvolen již podruhé. Z toho vyplývá, že zřejmě sliby, které dal svým voličům, dokázal v podstatné míře splnit. Věřme tedy těm, za nimiž je vykonaná práce, nevěřme příliš těm, za nimiž je mnoho slibů.Vzpomínám si na historku, která je v učebnicích politologie. Přijíždí kandidát do města a říká: „Když mě zvolíte, postavím Vám most.“ Občané říkají: „Ale my tady nemáme řeku.“ Kandidát odpoví: „Když mě zvolíte, zařídím Vám i řeku.“ Takže nevěřme prázdným slibům a věřme lidem, kteří už něco v životě dokázali.Pan primátor i pan hejtman tady mluvili o nezaměstnanosti. Je to hlavní problém Ústeckého kraje, je to ještě větší problém Mostecka. Řeknu Vám, proč se o tuto otázku zajímám a proč jsem zde veřejně vystoupil ve prospěch prolomení limitů těžby hnědého uhlí. Ekonomové posuzují nezaměstnanost podle výše podpory v nezaměstnanosti. To je samozřejmě reálné kritérium. Ale já mám ještě jedno kritérium. Dovedu si představit otce či matku rodiny, kteří přichází domů a v očích svých blízkých čtou nevyřčenou otázku jak to, že nemají práci. Toto lidské ponížení a ztráta lidské důstojnosti je možná ještě důležitější a hrozivější než sama ztráta finančních možností.Ztráta, která by vyplývala z toho, že nebudeme pokračovat v těžbě uhlí, respektive, že nevyužijeme zásoby vysoce kvalitního uhlí, které tady reálně existují, znamená podle analýz, které jsem si nechal předložit, ztrátu až osm a půl tisíce pracovních míst jenom zde na Mostecku. I když jsem velmi rád, že na území Starého Mostu vznikne jezero, které svojí rozlohou předčí Máchovo jezero, tak si na druhé straně říkám, že jezero je sice určeno k rekreaci, ale kromě několika plavčíků tam asi nenajdete mnoho pracovních příležitostí. Budou tam hotely, budou tam rekreační zařízení, budou tam penziony. To všechno je jistě pravda, ale uznejte sám, pane primátore, že ztráta osmi a půl tisíc pracovních míst toto jezero určitě nekompenzuje.Takže místo toho, abych pronášel krásná, vzletná a nic neříkající slova o tom, že přeji rozvoj Ústeckému kraji obecně a Mostecku zvláště, jsem sem přijel, abych jednoznačně vyjádřil svoji podporu těm, kdo podporují prolomení těžebních limitů. Z důvodů, které už jsem uvedl, je podpora boje proti nezaměstnanosti klíčovým úkolem všech politiků včetně prezidenta republiky.Tím bych skončil, protože si myslím, že smyslem našeho setkání je především diskuze se svobodně zvolenými zastupiteli. Děkuji za Vaši pozornost a prosím o Vaše dotazy s připomenutím, že nejsou hloupé otázky, jsou jenom hloupé odpovědi.
2013-01-24;http://www.zemanmilos.cz/cz/clanky/projev-prezidenta-republiky-behem-setkani-s-obcany-mostu.htm;Projev prezidenta republiky během setkání s občany Mostu;Dobrý den, dámy a pánové, vážený pane hejtmane, vážený pane primátore,chtěl bych říci, že prezident republiky není mlčící sfinga, která je zavřená na Hradě nebo na lánském zámku, že by se měl vyjadřovat k problémům této země a že by měl samozřejmě jezdit za občany, zejména tehdy, když je to první prezident zvolený přímou volbou. Měl by umět tyto problémy pojmenovat a měl by také umět navrhnout jejich řešení, protože pojmenování problému samo o sobě nestačí. Pan hejtman již zmínil, že největším problémem Ústeckého kraje je nezaměstnanost. Dobře víte, že Ústecký kraj je na prvním místě v nezaměstnanosti v České republice. Je zde ještě horší situace než v Moravskoslezském kraji a právě tady na Mostecku je ze všech okresů nezaměstnanost nejvyšší. To je tedy pojmenování problému. A teď se pojďme bavit o tom, jak tento problém reálně řešit.Zastávám dlouhodobý názor, že jediným skutečným řešením jsou investice. Protože jedině investice vytvářejí nová pracovní místa a právě tady na Mostecku je jednou z nejperspektivnějších investic pokračování v těžbě, což reálně znamená prolomení těžebních limitů a tedy mít odvahu postavit se proti zeleným fanatikům, kteří zastávají názor, že těžit se nemá. Je třeba vědět, že kdyby nedošlo k tomuto prolomení, tak na Mostecku postupně ztratí práci 8 500 lidí. A to nejenom v oblasti hornictví, ale i v oblasti navazujících odvětví. Při dnešní již tak vysoké nezaměstnanosti si myslím, že toto nelze dopustit, a proto jsem dnes veřejně vyjádřil podporu těm (ať to jsou na jedné straně odbory, nebo na druhé straně zaměstnavatelé), kteří podporují prolomení těžebních limitů, protože se jedná o těžbu vysoce kvalitního uhlí. Nebuďme jako babička, která své případné úspory schovává do slamníku a nevyužívá je. Řekl jsem již na dnešním zasedání zastupitelstva, že nezaměstnanost není zdaleka jenom problémem ekonomickým, ale i problémem sociálním a psychologickým. Jestliže se otec, nebo matka rodiny dívají do očí svých dětí a tam čtou nevyřčenou otázku: „Jak to, že nemáš práci?“, tak je to ponížení lidské důstojnosti. Toto ponížení může být v některých případech ještě daleko horší, než je sama ekonomická újma.Netvrdím, že Ústeckému kraji pomůže jenom pokračování a dokonce rozšíření těžby. Je zde celá řada dalších zajímavých projektů. Ale konkrétně na Mostecku jsem chtěl mluvit o tomto problému, protože je tady nejvyšší nezaměstnanost a právě zde je prolomení těžebních limitů nejdůležitější a nejaktuálnější.Druhou a poslední poznámkou jsou blížící se volby. Chtěl bych Vám říci nejenom to, co Vám říkají všechny politické strany, tedy- jděte k volbám. Chtěl bych Vám navíc říci jednu věc, kterou si mnozí nedostatečně uvědomují. Ústava České republiky nezná dolní limit volební účasti. V mezním případě, kdy by šel k volbám jeden jediný člověk a vhodil svůj hlasovací lístek do urny, tak strana, kterou si vybere, získá 100 % mandátů a obsadí všech dvě stě křesel v Poslanecké sněmovně. Chtěl bych těm, kdo váhají, zda jít volit, říci - ten, kdo nevolí, volí také, jen si to neuvědomuje. Propadlý hlas bude rovnoměrně přerozdělen mezi strany, které se do Sněmovny dostanou, včetně těch stran, které by tento člověk v životě nevolil. Proto je potřeba výzvu „Jděte k volbám“ doplnit výzvou „Kdo nevolí, volí, ale neví o tom“. 
2013-01-24;http://www.zemanmilos.cz/cz/clanky/projev-prezidenta-republiky-behem-setkani-s-predstaviteli-a-obcany-mesta-chomutov-.htm;Projev prezidenta republiky během setkání s představiteli a občany města Chomutov ;Vážený pane hejtmane, vážená paní ministryně, vážený pane primátore, dámy a pánové,velice děkuji za pozvání do Chomutova. Samozřejmě tady nejsem poprvé. Projel jsem za posledních zhruba dvacet čtyři let Českou republiku křížem krážem a nesmírně mě těší, že česká města a obce většinou krásní, protože i to je ukazatel našeho vývoje, na který někdy zapomínáme, když právem kritizujeme nejrůznější nedostatky, které nás tíží.Rád bych dnes mluvil s občany i o pozitivních věcech, protože katastrofy vidí každý a pozitivní věci jsou někdy zakryty pod povrchem. To se samozřejmě netýká jenom sportovišť, ale například plynovodu Gazela, kde jsem jako bývalý ekonom s uspokojením zaznamenal, že tento plynovod, který má asi pět set zaměstnanců, je jedním z největších plátců daní v České republice. A z čeho jiného máme financovat školství, zdravotnictví, sport, kulturu a další oblasti. Stejně tak jsem velmi rád, že původně jenom Pedagogická fakulta v Ústí nad Labem se nakonec rozrostla na velkou univerzitu, která má více než jedenáct tisíc studentů. Tohle všechno člověku dělá radost, protože vidí pozitivní výsledky práce mnoha lidí.Ale co nám radost nedělá a pan primátor i pan hejtman to už zmínili, je stále ještě vysoká nezaměstnanost v Ústeckém kraji. Vím, že Chomutov není postižený tak jako Most, ale přesto svým způsobem nezaměstnaností postižený je. Vždy jsem na setkání s občany zdůrazňoval, že je zapotřebí, abychom hledali cesty, jak nezaměstnanost snížit. A to rozumnými investicemi a vytvářením nových pracovních míst, která z těchto investic vyplývají.Teď se dotknu jedné velmi citlivé otázky, o které jsme téměř celý den diskutovali, a to je prolomení těžebních limitů. Ústecký kraj má přirozený potenciál ve svém nerostném bohatství. Bude-li tento potenciál včetně těžby hnědého uhlí, aniž bych jakkoli podceňoval význam dalších odvětví, náležitě využit, pak nehrozí nebezpečí, že ztratí práci více než osm a půl tisíce lidí a to ne jenom v hornictví, ale i v navazujících odvětvích.Protože jsem úvodem řekl, že jsem projel celou republiku, podotýkám, že jsem byl i v Horním Jiřetíně, který je jednou z často diskutovaných obcí, a seznámil jsem se i s názory obyvatel, chtěl bych upozornit na jednu věc, na kterou často díky zaujetí ekonomickým vývojem zapomínáme. A sice, že nezaměstnanost není jenom ekonomická záležitost. Nezaměstnanost vede ke ztrátě lidské důstojnosti, k pocitu ponížení, k frustracím, zkrátka k tomu, že člověk ztrácí plnohodnotný život. Nezlobte se na mě, že místo toho, abych mluvil o politice, mluvím právě o těchto záležitostech, ale prezident přímo zvolený občany nemá mluvit jenom v politických frázích, ale má se pokoušet spolu s ostatními alespoň svým malým dílem přispět k řešení těchto problémů. Právě proto jsem dnes na tiskové konferenci podpořil ty, kdo jsou pro prolomení územních limitů těžby, i když vím, že tím vyvolám bouři u oponentů.  Prezident a stejně tak kdokoli jiný má mluvit jasnými slovy, nemá mlžit, nemá nic předstírat a je-li přesvědčen o správnosti svého názoru, má argumenty obhajovat tento názor a předkládat jej veřejnosti.Vím, že v dnešní chvíli, kdy se za několik málo dní blíží volby, přemýšlíte o tom, zda k volbám jít nebo nejít. Aniž bych Vám doporučoval jakoukoli konkrétní politickou stranu, chtěl bych Vás poprosit o aktivní účast ve volbách a chtěl bych Vám říci, že ten, kdo nevolí, volí, jen si toho není vědom. Ústava nezná dolní limit volební účasti. Může se stát, i když je to absurdní příklad, že k volbám půjde jeden jediný občan, vhodí do urny kandidátku své strany a tato strana získá sto procent mandátu, tedy dvě stě křesel v Poslanecké sněmovně. Řeknete mi, že je to nesmysl, ale v některých typech senátních voleb, zejména ve druhém kole, byla účast jenom deseti procentní. Devadesát procent lidí zůstalo doma a deset procent lidí zvolilo toho či onoho senátora. A nyní je to ještě horší, protože kdo nejde volit, odevzdá svůj hlas v poměru, v jakém se strany dostanou do Parlamentu. Všem parlamentním stranám, nikoli pouze jedné, kterou si sám vybere. Propadlý hlas znamená, že část tohoto hlasu bude určena té straně, kterou by si sám volič v životě nikdy nevybral. Proto Vás prosím o aktivní volební účast.Děkuji Vám za pozornost.
2013-01-24;http://www.zemanmilos.cz/cz/clanky/projev-prezidenta-republiky-pri-navsteve-4-brigady-rychleho-nasazeni-zatec.htm;Projev prezidenta republiky při návštěvě 4. brigády rychlého nasazení Žatec;Dámy a pánové,dovolte mi, abych zopakoval toto poněkud nevojenské oslovení. Rád bych poděkoval za pozvání. Velmi mě zaujalo Vaše heslo, které nebudu opakovat, ale  frázovat. Dokážeme to, co nedokáží jiní. Tato parafráze mě zaujala a samozřejmě jsem přemýšlel o jejím naplnění.Dlouhodobě zastávám názor, že česká armáda má dva základní úkoly. První úkol se týká účasti v integrovaném záchranném systému a zde bych chtěl obecně ocenit roli české armády, která byla například při povodních velmi významná. Za druhé je to účast v zahraničních misích, ať jsou to operace v Afghánistánu, Mali. Vzpomínám si, že jako premiér jsem byl i v Kosovu. Takových operací je a bohužel pravděpodobně bude ještě víc.Chtěl bych nejenom vyslovit uznání těm, kdo se na těchto operacích podílejí. Víme, že někteří je nazývají žoldáky, ale tyto kritiky bych rád chtěl vidět v bojovém nasazení a pokud možno i v plné polní a proháněl bych je tak dlouho, až je ta kritika přejde. Jako důkaz toho, že to myslím vážně, jsem ohlásil svůj úmysl jako první prezident České republiky navštívit Afghánistán a tedy i Vaše kolegy v Afghánistánu. Samozřejmě nebudeme prozrazovat s panem ministrem žádný konkrétní termín. Sdělíme ho, až se vrátíme. Pokud se samozřejmě, pane generále, vrátíme. Ale doufám, že ano.Děkuji za pozornost.
2013-01-18;http://www.zemanmilos.cz/cz/clanky/projev-prezidenta-republiky-pred-tiskovou-konferenci-pri-setkani-s-heinzem-fischerem.htm;Projev prezidenta republiky před tiskovou konferencí při setkání s Heinzem Fischerem;Dámy a pánové,dovolte mi, abych zde pozdravil svého dlouholetého přítele a prezidenta Rakouské republiky Heinze Fischera a poděkoval všem, kdo se přičinili o dobrou organizaci tohoto setkání. V první řadě mému příteli a hejtmanu Jihočeského kraje Jiřímu Zimolovi, ale také panu starostovi Českého Krumlova a mnohým dalším.Jsem rád, že jsme se shodli na tom, že spolupráce mezi Jihočeským krajem a Plzeňským krajem a odpovídajícími regiony či kraji Rakouské republiky může sloužit jako příklad spolupráce obou našich zemí. Mluvili jsme jednak o tom, co může udělat centrální vláda, pan prezident Fischer vyjádřil zcela oprávněnou lítost nad tím, že se v průběhu posledních čtyř let nesešli např. rakouský a český ministr dopravy a možná i toho je důsledek, že neexistuje efektivní dálniční spojení jak mezi Brnem a Vídní, tak mezi Českými Budějovicemi a Lincem.Mluvili jsme také o potřebě rozšíření visegrádské spolupráce. Samo Rakousku již před mnoha lety navrhlo strategické partnerství, dnes se obdobně hovoří o projektu Visegrad+ a já pevně věřím, že právě rozšíření visegrádské spolupráce o tak vyspělou a inspirativní zemi, jako je Rakouská republika, by přineslo nové silné impulsy Visegrádské čtyřce.Shodujeme se v celé řadě zahraničně-politických otázek a oba dva máme vůli ke zintenzivnění naší spolupráce jak v ekonomické, tak kulturní oblasti. Chtěl bych, pane prezidente, vysoce ocenit význam rakouských investic v České republice, protože jsou to právě investice, které vytvářejí nová pracovní místa a snižují tak nezaměstnanost. A i když si vážím vysokého objemu obchodní výměny mezi oběma našimi zeměmi, chtěl bych ještě jednou poděkovat za to, že rakouští investoři nacházejí dobrou živnou půdu v České republice. Věřím, že tomu tak bude i nadále, a že tento příliv ještě zesílí.Závěrem bych chtěl poděkovat organizátorům společné Zemské výstavy, kterou již navštívilo více než tři sta tisíc návštěvníků, a chtěl bych popřát těm, kdo usilují o kulturní výměnu mezi národy, jež mnoho staletí žily ve společném soustátí, chtěl bych jim poděkovat za jejich práci, která možná není tak viditelná jako práce prezidentů, ale která vytváří ono pověstné podhoubí, ony kořeny stromu, ze kterého vyrůstá naše spolupráce a naše přátelství.Děkuji Vám za pozornost.
2013-01-17;http://www.zemanmilos.cz/cz/clanky/projev-prezidenta-republiky-pred-tiskovou-konferenci-k-ukonceni-navstevy-stredoceskeho-kraje.htm;Projev prezidenta republiky před tiskovou konferencí k ukončení návštěvy Středočeského kraje;Dámy a pánové, je to moje pátá návštěva kraje a jsem velmi rád, že zahrnula kraj, kde jsem se narodil. Ve městě Kolíně, a nejen v tomto městě, jsem si mohl zavzpomínat na svoje dětství. Středočeský kraj, jak velmi dobře víte, je krajem daleko heterogennějším, než ostatní kraje, protože na jedné straně má onen přípražský pás - okresy Praha-východ, Praha-západ, satelitní městečka apod. A tam je život úplně jiný, než ve vzdálenějších okresech, jako je právě Kolínsko nebo Kutná Hora. Je tam také daleko větší riziko nezaměstnanosti a právě proto je důležité, aby prezident navštěvoval firmy, které za prvé poskytují dostatečný počet pracovních míst a za druhé vyplácejí svým zaměstnancům nadprůměrné mzdy. Právě proto jsem včera navštívil i podnik Philip Morris v Kutné Hoře. Nikoli proto, že bych byl kuřák, připomínám, že základní kámen tohoto podniku kladl můj předchůdce a vášnivý nekuřák Václav Klaus, ale proto, že tento podnik splňuje kritéria o nichž jsem mluvil.Jsem nesmírně rád, že jsem měl možnost setkání s téměř všemi starosty, včetně starostů těch měst, která navštívím až za rok, a těším se na tato setkání, protože si myslím, že diskuze s nimi a se zastupiteli pro mě byla neobyčejně plodná, ať se témata týkala zdravotnictví, infrastruktury nebo právě nezaměstnanosti, která je společným problémem všech našich krajů, někde více, někde méně. Pokládám za povinnost prezidenta při svých zahraničních cestách, a teď se plánuje cesta asi 140 českých podnikatelů na Ukrajinu, lobbovat v tom dobrém slova smyslu za zájmy českých podnikatelů, protože právě tím svým malým dílem přispívám ke zvýšení přílivu investic, nebo zvýšení objemu exportu a tím v obou případech ke zvýšení počtu pracovních míst.Je to trochu šedivější a nudnější problematika než ta, která Vás zajímala při řešení vládní krize, ale jak jste si již zajisté všimli, vládní krize skončila. Skončila vyhlášením předčasných voleb a někdy přemýšlím o tom, o čem teď budete psát. Ale jak jsem si zatím prohlédl některé noviny, zjistil jsem, že jste si našli velmi zajímavé téma, spočívající v tom, co jsem měl k obědu nebo k večeři. Naprosto chápu, že Vám tato témata připadají důležitá a věřím, že zajímají i Vaše čtenáře.Děkuji Vám za pozornost. 
2013-01-16;http://www.zemanmilos.cz/cz/clanky/projev-prezidenta-republiky-pri-setkani-se-studenty-obchodni-akademie-kolin-.htm;Projev prezidenta republiky při setkání se studenty Obchodní akademie Kolín ;"Dobrý den, dámy a pánové,nikdy nevěřte lidem, kteří měli na vysvědčení samé jedničky. Albert Einstein měl na střední škole z fyziky trojku, takže ten kdo měl samé jedničky, buď byl šprt, tzn. odporné stvoření, anebo ta škola byla tak nenáročná, že to zvládnul bez velkého učení a obojí je špatně. Říkám to proto, že bychom měli o všem pochybovat. Když nám někdo předloží jedničkáře, ptejte se, jak k těm jedničkám dospěl. Když někdo mluví o tom, že jsem absolvoval tuto školu a ptá se, zcela právem, pane řediteli, co jsem se naučil, tak ano, na stroji dosud píšu všema deseti, na starém mechanickém, nikoli elektrickém psacím stroji. Napsal jsem na něm všechny knížky a další texty, a to co jsem se tady učil a úspěšně zapomněl - byl těsnopis. Nevím, jestli se to ještě učíte taky. Já si vzpomínám na nějaké samoznaky „je třeba"", to vypadalo takto, a protože mi politici často říkáme „je třeba něco udělat"", ale občas nedodáme, jak se to má udělat, tak tento samoznak mi vytane na mysli.Já jsem přišel proto, abych diskutoval, nikoli proto, abych přinášel dlouhé projevy. Ale dovolte mi jednu vzpomínku na tuto školu, vzpomínku, kterou říkám jenom proto, že můžete být rádi, že se ve Vašem případě už nikdy nebude opakovat. V té době, kdy jsem tuto školu absolvoval, to byl rok 1962, existoval seznam zakázaných autorů. Na tomto seznamu byl, mimo jiné, i Tomáš Garrigue Masaryk. Karel Čapek byl tak trochu povolený a trochu nepovolený a my jsme měli fanatickou učitelku češtiny, komunistku, která mi jednou dala za úkol, abych napsal referát o Karlu Čapkovi. Dobře, protože jsem byl šprt, tak jsem si přečetl všechno o Karlu Čapkovi a zjistil jsem, že mimo jiné napsal nádhernou knihu, která se jmenuje „Hovory s T. G. Masarykem"". Tak jsem to uvedl, protože člověk má být úplný, no a ta učitelka češtiny mi dala za úkol napsat další referát, tentokrát o T. G. Masarykovi. Tak následovala anabáze, protože Masaryk nebyl v knihovnách, ale obešel jsem své známé, kteří měli jeho díla ve svých soukromých knihovnách, a ta učitelka byla tak pracovitá, že mě vybavila různými brožurkami o Masarykovi, jako například „Tomáš Garrigue Masaryk nepřítel dělnické třídy"" apod. Přečetl jsem si i tyto stupidní brožurky, ale kromě toho jsem si samozřejmě přečetl všechny Masarykovy knihy, což v tom věku znamenalo, že jsem je z větší části nepochopil, ale ta malá část, kterou jsem pochopil, mě vedla k takovému obdivu, že jsem tedy o Masarykovi napsal obdivný referát. A co se stalo? Stalo se to, že ředitel školy mě na podnět této učitelky sdělil, že nemohu pokračovat přes tato různá vysvědčení na vysoké škole.A to se Vám, a proto o tom mluvím, už nikdy nestane. Přál bych si, aby už nikdy nebyl seznam zakázaných autorů, aby se za odlišný názor proti názoru současného režimu zabraňovalo lidem studovat na vysoké škole. A abychom dokázali pochybovat. Protože vzdělání nás má naučit myslet. Já z matematiky vím akorát, že (a+b)2=a2+2ab+b2 učil jsem se tady matematiku čtyři roky. Měli jsme tady učitele, myslím, že se jmenoval pan Pavlík, který po nás házel křídou a dílem pronášel strašlivý výrok, který zněl „Pojďte si započítat"" a vyzýval nás k tabuli a každý z nás, včetně mě, se chvěl strachem.Ale smyslem toho vzdělání nebylo naučit se vzorečky. Z chemie jenom vím, že H2SO4 je tekutina nepoživatelná, protože je to kyselina sírová, smyslem vzdělání je naučit se pochybovat. Karel Popper kdysi napsal krásnou teorii, která se jmenovala „Teorie falzifikace"" a která říká - nepovažujte žádnou hypotézu a žádnou teorii za pravdivou a snažte se ji vyvrátit, tedy falzifikovat, uvádět protiargumenty proti této teorii a hypotéza je pravdivá pouze do té doby než se jí podaří vyvrátit. Takže skončil bych tím, že když jsou Vám k přemýšlení předložena ve své době zjevná fakta, jako například „Masaryk nepřítel dělnické třídy"", nepřijímejte tato zjevná fakta nekriticky a vždy o nich pochybujte.Descartes kdysi napsal „Myslím tedy jsem"" „Cogito ergo sum"" a já bych jenom dodal, pochybuji, stále pochybuji, pochybuji o sobě, pochybuji o druhých a právě tato pochybnost mě dává síla a energii, abych pracoval.Děkuji Vám za pozornost."
2013-01-16;http://www.zemanmilos.cz/cz/clanky/projev-prezidenta-republiky-pri-setkani-s-obcany-v-koline.htm;Projev prezidenta republiky při setkání s občany v Kolíně;"Vážený pane náměstku, vážený pane starosto, milí přátelé z Kolína,já jsem tady žil více než dvacet let a troufám si tvrdit, že tady znám každou ulici, každé zákoutí, tamhle u Vaňhů kdysi prodávali vynikající obložené chlebíčky, ale to už je dávno. A hlavně jsem bloudil kolínským okolím a uvědomoval jsem si, že směřuji na Vysočinu, přes Vinici, přes Jelen, Včelín, Lžovice, Bernardov a najednou jsem byl na Vysočině a tam jsem zůstal dalších deset let. Ale tady se cítím pořád jako doma, občas sem jezdím, protože mám na hřbitově pochovanou maminku a vyčítám si, že sem jezdím málo a jako každý nevděčný syn na ni vzpomínám v dobrém, protože zemřela v osmdesáti letech a já, když mě vítal pan starosta Rakušan, tak jsem se dopustil nechtěné nezdvořilosti, když jsem mu říkal - děkuji Vám, že jste léčil moji maminku a pak se ukázalo, že to byl otec pana starosty. Nicméně nepřišel jsem vzpomínat, ale zpovídat se. Protože si myslím, že každý prezident, který byl přímo zvolen občany, by měl vydávat účet ze své činnosti, já jsem prezidentem už asi tři čtvrtě roku, za tu dobu se něco stalo, asi tím nejdůležitějším byla vládní krize, její řešení a blížící se předčasné volby.Nejsem Fidel Castro, který mluví šest až osm hodin a poněkud unavuje svoje posluchače, přišel jsem spíše odpovídat na Vaše otázky a Vaše podněty, protože úkolem prezidenta je přenášet tyto podněty přímo od občanů, ať už do vlády, nebo do Parlamentu. Prezident nemá být zavřený ani na Hradě, ani v lánském zámku a nemá se bát lidí, protože politik, který se bojí lidí, např. proto, že by na něj sem tam hodili nějaké to vajíčko, není politik, ale zbabělec. V Kolíně vajíčka určitě házet nebudete a naopak, když byla prezidentská kampaň, která byla daleko bouřlivější, než toto setkání, tak jsem vždy říkal - pokud chcete házet vajíčka, házejte i rajčata, občas přihoďte nějakou tu klobásku a lečo už si udělám sám. Ve všech městech, která jsem dosud navštívil, pokládám atmosféru za natolik přátelskou, že ta vajíčka si zřejmě budu muset koupit.Předpokládám, že Vaše dotazy budou směřovat především na to, jak jsem spoluřešil vládní krizi. Omlouvám se těm, kdo chtěli za premiérku paní Miroslavu Němcovou a nedostali ji, omlouvám se těm, kdo chtěli, aby ve funkci setrval pan Miroslav Kalousek a on nesetrval. Uznávám, že na tom nesu určitý podíl, který někteří z Vás budou pokládat za zásluhu a jiní za vinu. Ale každý z nás, včetně mě, má možnost vyjádřit se za několik málo dní ve svobodných volbách, buď pro minulou vládní koalici, nebo pro některou z tehdejších opozičních stran a já Vás chci závěrem poprosit, ať už budete volit kohokoli, jděte k volbám. Protože když nepůjdete k volbám a budete jenom nadávat, tak si uvědomte, že nadáváte sami na sebe. Závěrem Vám řeknu irskou anekdotu: „Patrik se modlí k Pánu Bohu a říká: „Pane Bože, dej, ať vyhraji v loterii."" Modlí se rok, modlí se dva roky, modlí se tři roky. Třetí rok se rozevřou nebesa, zjeví se Hospodin a říká: „Patriku, zželelo se mi tě, vyhraješ v loterii. Ale Patriku, i ty pro to musíš něco udělat. Patriku, kup si los!"" A stejně tak Vy si kupte los svým hlasovacím lístkem, abyste ovlivnili to, co považujete za změnu k lepšímu v naší zemi.Děkuji Vám za pozornost. "
2013-01-16;http://www.zemanmilos.cz/cz/clanky/projev-prezidenta-republiky-pri-navsteva-tovarny-philip-morris-v-kutne-hore.htm;Projev prezidenta republiky při návštěva továrny Philip Morris v Kutné Hoře;Thank you so much Mr. president, dámy a pánové,kdykoli navštívím jakoukoli továrnu, vždy žádám její vedení o setkání se zaměstnanci této továrny, tedy s lidmi, kterým Tomáš Baťa neříkal zaměstnanci, ale spolupracovníci. Vždy se pozorně dívám do tváří lidí, kteří mě poslouchají, a přemýšlím o tom, zda na těchto tvářích vidím úsměv, nebo zasmušilost. Jsem rád, že tam, kam dohlédnu, vidím úsměv.Chtěl bych ocenit firmu Philip Morris za to, že rekonstruovala tento historický objekt, protože kvalita vedení firmy se nepozná jen podle toho, kolik toho vyrábí a jaké má zisky, ale také podle toho, jak se chová ke svému okolí, včetně historické architektury. Druhá otázka, na kterou se ptám a na kterou jsem dostal neuvěřitelnou odpověď, potvrzenou odboráři, je výše průměrné mzdy ve Vašem podniku. Vím, že ne každý tohoto průměru dosahuje, ale mohu říci, a to číslo nechť řeknou raději odboroví předáci, než já, výrazně převyšuje jak celorepublikový průměr, tak i průměr ve Středočeském regionu. Je-li to pravda, a když to podpořili a potvrdili i kolegové z odborového vedení, tak to zřejmě pravda je. Chtěl bych Vám k tomu blahopřát a myslím si, že i to je důvod k Vašemu úsměvu.A za třetí a za poslední, nedomnívám se, že jakékoli omezování spotřeby tabákových výrobků administrativními regulacemi vede k něčemu jinému, než k pašování cigaret, které budou dražší a přitom budou mít horší kvalitu. Chtěl bych Vás upozornit, že já sám jsem začal kouřit až ve dvaceti sedmi letech, kdy se můj organismus plně vyvinul a tabák vůči němu není nebezpečný. Dovolte mi, abych i Vašim dětem doporučil obdobný postup, to jest počkat do dvaceti sedmi let a poté kouřit zcela bezrizikově. A protože se ode mne vždy očekává, že na závěr, před Vašimi otázkami, řeknu nějaký bonmot, dovolte mi, abych Vám řekl, že existují dvě verze léčivých účinků tabáku. První verze je optimistická a říká, že tabák je prevence proti Alzheimerovi a Parkinsonovi. Druhá verze je pesimistická, a říká, že první verze je pravdivá proto, protože na rakovinu plic zemřete dřív, než dostanete Alzheimera nebo Parkinsona. Na závěr chci říci, že jsem zastáncem první, tedy optimistické verze.Děkuji Vám za pozornost.  
2013-01-16;http://www.zemanmilos.cz/cz/clanky/projev-prezidenta-republiky-pri-setkani-s-obcany-kutne-hory-.htm;Projev prezidenta republiky při setkání s občany Kutné Hory ;Vážený pane první náměstku, vážený pane starosto, vážení a milí spoluobčané,nejsem v Kutné Hoře zdaleka poprvé, protože jsem Kolíňák a byl jsem tady mnohokrát. A obdivoval jsem krásu tohoto města, které kdysi bylo druhým nejvýznamnějším městem českého království hned po Praze. Vzpomínat na minulost je krásné, ale nedostačující. Přijel jsem proto, abych společně s Vámi přemýšlel o problémech, které naši zemi tíží, ale také, abych se Vám zpovídal ze své činnosti, anebo pokud jste nevěřící, nebudu používat slovo zpověď, ale slovo skládání účtů, což je svým způsobem totéž. Každý prezident, který byl přímo zvolen občany má povinnost jezdit mezi lidi, naslouchat jejich názorům, tlumočit tyto názory jak vládě, kterou jmenuje, tak Parlamentu, který této vládě dává nebo nedává důvěru, ale hlavně a především má naslouchat, protože mluvit umí každý politik, ale úkolem skutečného politika je naslouchat a přemýšlet.Když jsem řekl, že budu skládat účty, nebudu Vám vyjmenovávat to, co jsem za tři čtvrtě roku svého prezidentování udělal, protože to by byl dlouhý a pro Vás asi i nudný seznam. Řeknu Vám jenom jednu jedinou věc, za kterou mě někdo kritizuje a někdo chválí. Víte, že když padla vláda Petra Nečase, vytvořilo se jakési mocenské vakuum, které mělo být zaplněno novou vládou, v čele s Miroslavou Němcovou a jinak se stejným personálním složením a se stejným program. Tehdy jsem využil svých pravomocí prezidenta republiky, protože jak dobře víte, právě prezident jmenuje předsedu vlády a jmenoval jsem předsedou vlády Jiřího Rusnoka se zdůvodněním, že je to nejrychlejší cesta k předčasným volbám, tak se i stalo. Někteří tvrdí, že jsem diktátor, jiní říkají, že diktátor nejsem, ale to musíte posoudit Vy, jak ti, kdo mě volili, tak ti, kdo mě nevolili. V každém případě se omlouvám těm, kdo litují, že paní Miroslava Němcová není premiérkou, omlouvám se těm, kdo litují, že pan Miroslav Kalousek již není ministrem financí a na druhé straně vím, že mnozí lidé z toho mají naopak radost.Tak, či onak, všichni z nás, včetně mě, budeme moci 25. nebo 26. října rozhodnout o budoucnosti naší země. Na svých cestách po krajích nejsem proto, abych dělal volební agitaci pro jakoukoli stranu, ale jsem tady, mimo jiné, proto, abych Vás poprosil o co nejvyšší volební účast. Protože nemám rád zbabělce a myslím si, že ten, kdo nejde k volbám, a vím, že to jsou velice tvrdá slova, je zbabělec svého druhu, nadává v hospodě, nadává u televize, vykládá, jak je všechno špatně, a aby věnoval dvě hodiny svého vzácného času tím, aby šel do volební místnosti a vhodil tam svůj lístek, pokud možno v obálce, tak to ho ani nenapadne. Znovu Vás prosím, jděte k volbám.Dovolte mi, abych se závěrem vyjádřil ještě k jednomu problému. Každý kraj a každé město trápí něco jiného. Někdy dopravní infrastruktura, někdy stav průmyslu nebo zemědělství, ale já nalézám jeden společný jmenovatel všech našich problémů a tím je nezaměstnanost. Nezaměstnanost, která se na Kutnohorsku pohybuje kolem necelých 10 %, není jenom problém nezaměstnaných, je to i problém lidí, kteří se bojí, že o práci přijdou a v tomto smyslu se týká daleko vyššího procenta obyvatel, než jenom nezaměstnaných. Nezaměstnanost není jenom finanční problém, je to i problém ztráty lidské důstojnosti. Když se táta od dětí dívá do očí své rodině a čte v nich nevyřčenou otázku - jak to, že sis nedokázal sehnat práci?, tak je to lidské ponížení. Proto si myslím, že o problému nezaměstnanosti máme nejenom hovořit, ale i dělat něco konkrétního proto, aby se zmenšovala. Podle mého názoru jsou nejkonkrétnější činností nové podniky a nové investice, protože jedině investice vytvářejí nová pracovní místa, i když zejména před volbami politici o investicích příliš nemluví, z toho prostého důvodu, že investice nemají volební právo.Jsem velmi rád, že jsem navštívil společnost Philip Morris, která zaměstnává přes tisíc dobře placených lidí, jak jsem byl informován, a současně nepřímo zaměstnává, v podobě tří set subdodavatelů, další tisíce pracovníků z nejrůznějších odvětví. Mluvil jsem s generálním ředitelem o tom, že by sem mohla přijít další významná investice Philip Morrisu, která by navazovala na dosavadní rozšířenou výrobu. Mluvili jsme o obnovení krásy kláštera, který právě tato firma zrekonstruovala. S městskými zastupiteli jsme mluvili o tom, že Kutná Hora je po Praze druhé nejkrásnější město, ale že Vy nebo Vaši zastupitelé tuto krásu neumějí dostatečně prodávat, protože po Praze je nejznámějším turistickým městem Český Krumlov a i když uznávám jeho krásu a jedu tam pozítří na setkání s Heinzem Fischerem, a přesto říkám, Kutná Hora, pane místostarosto, je krásnější než Český Krumlov.Na závěr se vracím ke své prosbě a dám Vám jediný příklad. Česká Ústava nezná dolní mez volební účasti, to znamená, že kdyby šel k volbám jeden jediný člověk a vhodil svůj lístek do urny, tak jím vybraná strana získá 100 % hlasů. To se teoreticky může stát, prakticky se stává to, že k volbám jde 40 % lidí, 60 % zůstane doma a myslí si, že potrestali nějakou politickou stranu tím, že nešli k volbám. A vůbec neumí počítat, protože jejich hlas nepropadne, jejich hlas se přerozdělí mezi ty strany, které se dostaly do Parlamentu, včetně těch stran, které by oni sami nikdy v životě nevolili. Pokud si někdo z Vás myslí, že neúčast u voleb znamená potrestání kohokoli, říkám Vám přesný opak - ten kdo nevolí, volí. Ale neví o tom a to je to nejhorší. Přeji Vám, abyste volili, a přeji Vám šťastnou ruku při volbách.  
2013-01-16;http://www.zemanmilos.cz/cz/clanky/projev-prezidenta-republiky-pri-setkani-s-obcany-cerhenic.htm;Projev prezidenta republiky při setkání s občany Cerhenic;"Vážený pane vicehejtmane, vážený pane starosto, dány a pánové, milí přátelé,přijel jsem do Cerhenic, mimo jiné právě proto, že v roce 2006 mi tady bylo uděleno čestné občanství a to jsem byl tehdy už několik let důchodce na Vysočině a nikdo netušil, včetně mě, že se za několik dalších let, sedm tuším, stanu prezidentem republiky. Takže Marku buď je to důkaz tvé předvídavosti a prognostických schopností, anebo důkaz toho, že si můžeme vážit člověka bez ohledu na to, jakou funkci zastává.Budu Vám říkat víceméně totéž co říkám občanům jiných obcí. Zaprvé program si určujete sami svými otázkami, proto je dobré, aby úvodní slovo bylo co nejkratší. Za druhé Marek Semerád tady mluvil o řešení vládní krize. Ano jsem si vědom toho, že někteří jsou smutní z toho, že už Miroslav Kalousek není ministrem financí, někteří jsou smutní z toho, že Miroslava Němcová není předsedkyní vlády a někteří z toho mají naopak radost. To je svoboda, která znamená možnost vyjadřovat odlišné názory, ale tuto svobodu bychom měli uplatnit především ve volbách.Já vždy zdůrazňuji, že česká Ústava nezná dolní mez volební účasti. To znamená, že k volbám v teoretickém případě přijde jeden jediný občan a vhodí lístek se jménem jim vybrané strany, tak to znamená, že tato strana dostane sto procent hlasů. No, máte na výběr dvacet tři politických stran. Ještě nedávno jste měli dvacet čtyři, já jsem si přečetl seznam kandidujících stran a na posledním dvacátém čtvrtém místě byla, cituji doslova „Strana prázdných stolů a židlí"", konec citátu. Byla to zajímavá strana, protože měla všehovšudy tři kandidáty v celé republice a krátce poté stáhla svoji kandidaturu, ale myslím si, že výběr je i tak dostatečně široký. Můžete si vybrat mezi dvaceti třemi kandidujícími subjekty a já jako prezident sám nejsem agitátor  pro žádnou z těchto stran, protože ctím svobodu názorů občanů a pouze je vždy prosím: „Jděte k volbám"". A často opakuji krásnou irskou anekdotu. Pan vicehejtman už ji slyší asi po páté, takže se nebude ani povinně smát. „Patrik se modlí k Bohu: „Pane Bože, dej, ať vyhraji v loterii."" Modlí se rok, dva roky, tři roky. Třetí rok se rozevřou nebesa a Patrikovi se zjeví Hospodin a říká: „Patriku, vyslyším tvoje přání, vyhraješ v loterii, ale, Patriku, i ty pro to něco musíš udělat. Patriku kup si los!""A podobně Váš volební lístek bude losem, na jehož základě můžete vyhrát takovou změnu v naší společnosti, kterou svým volebním hlasem podpoříte a budete považovat za žádoucí. Ale když k volbám nepůjdete, tak nevyhrajete. Jděte k volbám a přeji Vám šťastnou ruku.        "
2013-01-15;http://www.zemanmilos.cz/cz/clanky/projev-prezidenta-republiky-behem-setkani-s-hejtmanem-a-zastupitelstvem-stredoceskeho-kraje.htm;Projev prezidenta republiky během setkání s hejtmanem a zastupitelstvem Středočeského kraje;Vážený pane hejtmane, vážení členové krajského zastupitelstva, vážení hosté,chtěl bych poděkovat za pozvání do Středočeského kraje, ne jenom jako zdejší rodák, ale jako člověk, který je přesvědčen, že prezident nemá být uzavřen, ať už na Pražském hradě nebo na lánském zámku, ale že má co nejčastěji jezdit mezi občany a ne jenom říkat svoje názory, ale především vnímat názory lidí a tlumočit tyto názory jak vládě, tak budoucímu Parlamentu. A proto je můj program nikoli nabytý, ale naplněný právě setkáními s občany šesti měst. Samozřejmě vím, že Středočeský kraj má daleko více významných měst než šest, proto jsem slíbil panu hejtmanovi, že podobně jako u jiných krajů navštívím i střední Čechy za rok znovu, abych se seznámil s tím, co se podařilo zlepšit, a případně, což doufám, že se nestane, co se zhoršilo. Zhoršením mám na mysli například otázku nezaměstnanosti. Jsem si vědom toho, že je to okrajový problém právě pro tu část Středočeského kraje, která objímá hlavní město, ale už zdaleka to není okrajový problém pro vzdálenější okresy.Nikoli proto, že jsem kuřák, ale pro to, že jsem pokládal za užitečné usilovat o zaměstnanost ve Středočeském kraji, jsem nedávno v Bruselu loboval za zmírnění tabákové směrnice a nestydím se za to. Naopak pokládám to za jednu z povinností prezidenta. Podobně jako když navštěvuji zahraniční země a beru s sebou vždy velmi početnou podnikatelskou delegaci. Během poslední zahraniční návštěvy v Izraeli se podařilo uzavřít řadu užitečných kontraktů, které pomohou jak českým exportérům, tak naopak izraelským investorům u nás. Měli jsme pracovní jednání, na kterém bylo šedesát našich podnikatelů, včetně středočeských, a asi sto dvacet izraelských podnikatelů. A protože Izrael je technologická velmoc a my máme zájem, aby se zde především zakládaly výroby s vysokou přidanou hodnotou, tak jsem rád, že i tato akce, podobně jako tabáková směrnice, skončila pro Českou republiku dobře.Předpokládám, že během své návštěvy se setkám s významnými osobnostmi kraje, setkám se s významnými podnikateli, ale i s odboráři. Možná, že víte, že v mém poradenském týmu expertů je jak předseda odborové konfederace, tak prezident Svazu průmyslu a dopravy, takže je to taková malá tripartita. Byl bych velmi rád, kdybych měl možnost obdobná setkání absolvovat i na úrovni Středočeského kraje.Dovolte mi na závěr Vám prozradit, že až budu 28. října udělovat státní vyznamenání, tak jednou z vyznamenaných bude ta, která je se Středočeským krajem spjata svým dílem. Je to Marie Uchytilová-Kučová, sochařka a autorka památníku lidických dětí, které zatím nikdo státní vyznamenání nedal, ač si ho zasloužila mnohonásobně více, než někteří jiní vyznamenaní. Tuto chybu bych rád napravil.Snažím se, aby návštěva prezidenta u nejrůznějších podniků a u nejrůznějších měst byla vyjádřením podpory tomu, čemu někdy říkám ostrovy pozitivní deviace. Skončil bych tím, že jsou i ostrovy negativní deviace a teď kupodivu nebudu mluvit jenom o novinářích, budu mluvit o tom ničemovi, který jednu ze soch dětí z památníku lidických dětí nedávno ukradl a kterého se bohužel ještě nepodařilo dopadnout. Až sem přijedu za rok, budu potěšen, když mi sdělíte, že ten člověk, který sochu dítěte ukradl, je za mřížemi.Děkuji Vám za pozornost. 
2013-01-15;http://www.zemanmilos.cz/cz/clanky/projev-prezidenta-republiky-behem-navstevy-oblastni-nemocnice-v-pribrami.htm;Projev prezidenta republiky během návštěvy Oblastní nemocnice v Příbrami;Vážení přátelé,doufám, že Vás tak mohu nazývat, protože máme společné zájmy a právě společné zájmy lidi spojují. Tím společným zájmem je jak zdravotnictví, tak integrovaný záchranný systém. Prezident může někdy dělat symbolické gesto, například hasiči dostanou svého generála, policisté dostanou svého generála při příležitosti 28. října, což je právě jenom symbolické gesto, ale vím, že se jim stýskalo po generálech, tak teď je budou mít. Zdravotníci žádného generála nedostanou, to je sice pravda, ale podle Ústavy si může prezident povolávat jednotlivé rezortní ministry ke konzultacím. Já jsem to tak dělal se současnou vládou, dělal jsem to s minulou vládou, a doufám, že to budu dělat i s budoucí vládou. Právě proto bych chtěl spíše nasávat informace, než se vydávat za experta na zdravotnictví.Jediné, co bych možná trochu nezdvořile řekl, je otázka, kterou jsem již obecně formuloval při příležitosti jednání krajského zastupitelstva a kterou teď můžeme konkretizovat právě na půdě příbramské nemocnice. Otázka zní, do jaké míry využíváte drahá přístrojová zařízení? Protože vím, že Rusnokova vláda zvýšila platby na státní pojištěnce o zhruba pět miliard korun, což je i příspěvek pro zdravotnictví. Vím, že existují obavy, že většinu z toho spolknou pojišťovny, to bude možná předmětem naší exkurze. Ale na druhé straně to určitý příspěvek je a pět miliard není zas úplně málo. A znáte přísloví od Karla Havlíčka Borovského: „V nouzi poznáš přítele. Každý ti dá spoustu cenných rad, ale málokterý dá mouky pytel.“ Pět miliard, to už je slušný pytel mouky.Na druhé straně bych se chtěl zeptat na míru využití některých drahých speciálních zařízení, protože vím, že někde, neříkám u Vás, jsou tato zařízení využívána v průměru dvě až tři hodiny denně a v patnáct kilometrů vzdálené sousední nemocnici jsou také využívaná dvě, tři hodiny denně. Nemocnice si pak stěžují, že mají vysoké náklady, vysoké odpisy a tak dále. Promiňte mi, pane řediteli, tuto nezdvořilou otázku, ale když jsem řekl, že chci nasávat informace, tak nasávám i tyto.Děkuji Vám za pozornost.
2013-01-15;http://www.zemanmilos.cz/cz/clanky/projev-prezidenta-republiky-pri-setkani-s-obcany-v-pribrami.htm;Projev prezidenta republiky při setkání s občany v Příbrami;Vážený pane vicehejtmane, vážený pane starosto, rád bych úvodem reagoval na některé transparenty, které tady vidím – „těžba zlata u Mokrska je zločin“, „kyanid a arsen ve Vltavě“, naprosto souhlasím, pouze podotýkám, že tuto těžbu zastavila už moje vláda před dvanácti lety a nevidím důvod, proč by se tato těžba měla obnovovat. Zadruhé  – „pravda a láska zvítězí nad lží a nenávistí“. Dovolte mi, abych Vám pouze řekl, že naprosto souhlasím s tím, že pravda a láska má zvítězit nad lží a nenávistí, ale ptejme se, kdo bude určovat, co je to pravda a co je to láska. Podle mého názoru to nemají určovat samozvané elity, ale mají to určovat právě čeští občané a to zejména svou účastí ve volbách, ať už budou volit kohokoli. A když jsme mluvili o investicích do zlata, ano, je tady investice do zlata a to je investice do lidí, protože právě lidé jsou zlato naší země. Zlato, které přetrvává. Nejdůležitější investice jsou proto do vzdělání, do mladé generace, která po nás přijde, a která konec konců bude vydělávat i na naše starobní důchody. Proto zastávám názor, že je třeba probudit aktivní občanství, a já sám se to snažím realizovat tím, že místo toho, abych byl zavřený na Hradě, případně v lánském zámku, respektuji, že jsem byl přímo zvolen většinou volících občanů a že mám skládat účty jak jim, tak i těm, kteří mě nevolili. Skládání účtů znamená zeptat se - co si prezidente za dobu své funkce vykonal? Místo toho, abych Vám přednášel dlouhý seznam, záleží na Vašich konkrétních otázkách, na co se z výkonu prezidentské funkce budete při skládání účtů ptát. Já sám Vám řeknu pouze jednu jedinou věc, na kterou jsem sice hrdý, ale pro kterou mě někteří lidé, možná právem, nenávidí, a to je, že v době, kdy podala demisi Nečasova vláda, jsem odmítnul jmenovat vládu Miroslavy Němcové, v níž by seděli i nadále pánové Kalousek, Schwarzenberg a všichni další, tedy vláda s týmž personálním složením a s týmž programem. Ano, toto jsem skutečně udělal, proto jsem některými označován za diktátora, ale současně jsem veřejně řekl, že jmenování vlády Jiřího Rusnoka je nejkratší cesta k předčasným volbám. Ti, kdo si přejí pana Kalouska v křesle ministra financí, mají možnost svým hlasem pro jeho stranu, tady ve Středočeském kraji, dát tuto přízeň najevo. Ti, kdo si ho nepřejí, mají plnou možnost hlasovat pro asi 23 jiných politických stran. Tím se dostávám k závěru svého vystoupení, věřte lidem a nikdy, když před nimi mluvíte, jim nikdy neříkejte Vy obyčejní lidé, protože každý z nás je neobyčejný, každý z nás v životě něco dokázal, někdo se k tomu teprve chystá, ale věřím, že se to i jemu podaří a v každém případě z toho slova obyčejní lidé přímo čiší papalášské pohrdání – Vy jste obyčejní, já jsem neobyčejný. Místo toho říkám, věřte normálním lidem. Normálním lidem, kteří mají své běžné životní starosti a trampot,y a které já na tomto shromáždění vůbec nebudu vyzývat k tomu, aby si vybrali tu či onu stranu. Já je budu pouze prosit, aby šli k volbám. A na závěr Vám řeknu jednu krásnou anekdotu z Irska: „Patrik se modlí k Hospodinu a říká: „Pane Bože, dej, ať vyhraji v loterii.“ Modlí se rok, modlí se dva roky, modlí se tři roky. Třetí rok se rozevřou nebesa a Patrikovi se zjeví Hospodin a říká: „Patriku, splním tvoje přání, Patriku, vyhraješ v loterii, ale, Patriku, i ty pro to něco musíš udělat. Patriku kup si los!“. A Vy si koupíte los tím, že půjdete k volbám.Děkuji Vám za pozornost.
2013-01-15;http://www.zemanmilos.cz/cz/clanky/projev-prezidenta-republiky-pri-setkani-se-seniory-v-dobrisi.htm;Projev prezidenta republiky při setkání se seniory v Dobříši;Vážený pane vicehejtmane, vážený pane starosto, vážená paní ředitelko, dámy a pánové,pokud jste si toho náhodou nevšimli, já jsem také starobní důchodce a už poměrně dlouho. A na setkání s námi, starobními důchodci, je nejčastější otázkou, kterou dostávám valorizace starobních důchodů. Já sám si nemohu stěžovat, můj starobní důchod je 14 000,- Kč měsíčně, takže je vysoce nadprůměrný. Průměrný starobní důchod je u nás něco přes 10 000,- Kč, ale upřímně řečeno, tomu nemůžeme věřit, protože do toho jsou zahrnuty i vysoké důchody a nejméně dvě třetiny starobních důchodců ani těch 10 000,- Kč nemá. Myslím si, že je chyba, že se v minulosti, asi před dvěma lety, pokud mě paměť neklame, přijal v rámci tzv. úsporných opatření zákon, který zmrazuje valorizaci starobních důchodů. V důsledku toho, my všichni dostaneme od 1. ledna příštího roku přidáno 45 Kč měsíčně, což je opravdu závratná částka. Můžeme se rozšoupnout někde v nočním baru, zaplatit si láhev šampaňského, porci kaviáru a ještě nám zbyde. Nicméně bez ohledu na to, že si myslím, že by bylo správné vrátit se k původnímu zákonu, který platil jak za pravicových, tak za levicových vlád a který říkal, že starobní důchody se mají valorizovat podle míry inflace ze 100 % a z 30% růstu průměrné mzdy. Na setkáních nejenom se samotnými důchodci, ale na setkáních se všemi občany, opakuji jeden velice praktický návrh, který zní – starobní důchody by se neměly valorizovat podle procenta, tzn. čím vyšší máte důchod, tím více dostanete, ale že by se měly valorizovat stejnou částkou pro všechny. Toto je rozpočtově neutrální, ani nevyděláte, ani neproděláte, ale důsledek bude spočívat v tom, že se nebudou rozevírat nůžky mezi tzv. bohatšími důchodci, já neříkám bohatými, bohatí důchodci téměř neexistují, a chudšími důchodci. Toto je jedno téma, které bych rád otevřel k diskuzi a zde bych rád slyšel Váš názor. A jinak, protože zde nejsem kvůli pronášení dlouhých projevů, ale kvůli tomu, abych poslouchal Vaše názory, bych poděkoval za pozornost mému úvodnímu slovu a popřál Vám hodně úspěchů. Krásný podzim života, protože podle mě je podzim nejkrásnější období roku, a jsem připraven pokusit se odpovědět na jakoukoli Vaši otázku.Děkuji Vám za pozornost.
2013-01-15;http://www.zemanmilos.cz/cz/clanky/projev-prezidenta-republiky-pri-setkani-s-obcany--v-dobrisi.htm;Projev prezidenta republiky při setkání s občany  v Dobříši;Vážený pane starosto, vážený pane vicehejtmane, dámy a pánové,již jsem panu starostovi řekl, že jsem si pečlivě prostudoval zejména moderní dějiny Dobříše, takže ony tři ceny za jeho starostování, za kvalitní veřejnou správu, za business a obec přátelskou k rodině , svědčí o tom, že dobříšská radnice má důvěru občanů. Pokud jde o důvěru občanů vůči mně, já jsem si s pobavením prohlédl tyto plakáty, doporučuji, abyste je drželi střídavě oběma rukama, jinak si ty ruce odkrvíte, a rád bych jejich nositele zdvořile upozornil, že prezidentská volba skončila před tři čtvrtě rokem. A že by neměli připomínat japonské vojáky ztracené v džungli, kteří bojovali ještě několik let poté, co druhá světová válka skončila.Samozřejmě, že mě nemohou volit, protože prezidentská kampaň je u konce a mají k dispozici celkem 23 politických stran a mezi nimi si mohou zcela svobodně vybrat. Jediné, co bych jim neradil, by bylo pasivní nevolení. To znamená zůstat v hospodě, nadávat u televize a nejít k volebním urnám. Ona krásná karikatura, která je na prostředním plakátu, je ke mně příliš laskavá, protože mě zobrazuje se dvěma bradami, zatímco ve skutečnosti mám tři. Tolik k méně podstatným detailům našich japonských vojáků v Dobříši a nyní mi dovolte, abych přešel k důležitějším tématům.Každý prezident, a zejména přímo volený prezident, má skládat občanům účty. Já prezidentuji zhruba tři čtvrtě roku, takže už je zapotřebí vyjet mezi lidi a říci jim – toto jsem udělal a sami posuďte, jestli je to dobře, nebo špatně. Nechci Vám přednášet žádný dlouhý seznam, a proto se soustředím na jednu jedinou věc. A sice na prezidentovu roli při vyvolání mimořádných voleb. Jak si možná vzpomenete, 25. června jsem řekl, že nejlepší cesta k předčasným volbám je jmenování vlády odborníků, někdo tomu říká úřednická vláda. A proto, třebaže jsem byl nabádán, abych jmenoval Kalouskovu vládu bez Kalouska v čele s Miroslavou Němcovou, jsem tak neučinil. Někomu to vadí, někomu to nevadí, těm, kdo říkají – „vrať nám republiku, šarmantní alkoholiku“, velice děkuji za to slovo šarmantní, to jsem si sám o sobě nemyslel, bych chtěl poněkud méně informovanou nositelku či nositele upozornit, že republiku Vám nikdo nevzal. Pouze pan Kalousek již není ministr financí, a pokud si ho přejete zpátky, není nic jednoduššího, než ho volit, protože je zde ve Středočeském kraji lídrem. Jinými slovy – ti z Vás, kdo nesouhlasí s tím, že Miroslava Němcová není předsedkyní vlády, mohou volit ODS a já Vás ujišťuji, že jako prezident, pokud ODS vyhraje volby, jmenuji paní Němcovou předsedkyní vlády. Těm, kterým se nelíbí, že Miroslav Kalousek již není ministrem financí, mohu slíbit, že pokud TOP09 vyhraje volby, jmenuji pana Miroslava Kalouska s potěšením premiérem, pokud se o tuto funkci nebude ucházet pan Schwarzenberg. To je krásné – „tady tě holky nemilujou“, mě už nemilujou holky nikde, protože v mých šedesáti devíti letech, představa, že jsem pro někoho sexuálně přitažlivý, může opravdu napadnout jenom idiota, ale dobře. Každý má právo na svůj názor.Přátelé, abych ukončil svůj krátký úvodní projev a poprosil zejména ty držitele zajímavých plakátů, slibuji jim, že dostanou přednostní právo, tzv. právo na to, aby mi položili jakoukoli otázku za to, že je tak dlouho brní ruce. Složil jsem Vám účty se zatím nejdůležitějšího činu, který jsem ve své prezidentské funkci udělal. Jak jsem již řekl, někomu se to líbí, někomu se to nelíbí, ale jediné o co Vás chci poprosit je, abyste šli k volbám. Máte výběr mezi 23 stranami, to jsou jídla na jídelním lístku, to v dobré restauraci stačí. Kdyby to byl počet knih v knihovně, bylo by to poněkud málo, ale v každém případě výběr z 23 stran je dost k tomu, abyste k volbám šli. A přeji Vám ve volbách šťastnou ruku.Děkuji Vám za pozornost.
2013-01-15;http://www.zemanmilos.cz/cz/clanky/projev-prezidenta-republiky-behem-setkani-s-obcany-kladna.htm;Projev prezidenta republiky během setkání s občany Kladna;Vážený pane primátore, vážený pane náměstku, vážení a milí spoluobčané,jako prezident, který byl zvolen přímo občany, jsem povinen skládat účty nejenom těm, kdo mě volili, ale i těm, kdo mě nevolili. Ať už tím, že volili mého protikandidáta, nebo tím, že zůstali doma. Domnívám se, že aby naše setkání bylo diskuzí, a já velice děkuji všem, kteří v tuto polonoční hodinu přišli, že bych neměl mluvit příliš dlouho a že bych toto skládání účtů měl omezit na jednu jedinou věc, která Vás všechny na naší politické scéně asi nejvíce zaujala.Jestliže má prezident naslouchat mínění občanů, a proto jsem tady, tak pokud jsem naslouchal dobře a pokud jsem správně četl statistické průzkumy veřejného mínění, tak zhruba po třech letech Nečasovy vlády s ní vyjadřovalo nespokojenost přibližně 80 % občanů. Samozřejmě průzkumy veřejného mínění se mohou mýlit a nejlepším průzkumem veřejného mínění jsou volby samy. Nebyl jsem to já, kdo tuto vládu svrhnul, na to ani prezident nemá právo, ale když rezignovala, odmítnul jsem jmenovat její pokračování, takže pan Miroslav Kalousek již není ministrem financí. Někteří toho litují, někteří se z toho radují. V každém případě se tímto jmenováním Rusnokovy vlády, a to jsem řekl již 25. června, otevřela cesta k předčasným volbám, které považuji za nejférovější řešení současné politické krize.Máte na výběr ze třiadvaceti politických stran a já tady nejsem proto, abych agitoval pro kteroukoli z nich. Mimochodem ještě nedávno jste si mohli vybrat ze čtyřiadvaceti stran, ta poslední se jmenovala doslova Strana prázdných stolů a židli, ale protože měla pouze tři kandidáty, odstoupila z voleb. Nicméně i tak je dostatek možností na výběr a místo toho, abych agitoval pro jakoukoli politickou stranu, Vás chci poprosit o jedno – jděte volit. A dovolte mi, abych Vám v této souvislosti řekl svoji oblíbenou irskou anekdotu: „Patrik se modlí k Pánu Bohu a říká: „Pane Bože, dej, ať vyhraji v loterii.“Modlí se rok, modlí se dva roky, modlí se tři roky. Třetí rok se rozevřou nebesa a Patrikovi se zjeví Hospodin a říká: „Milý Patriku, zželelo se mi tě, vyhraješ v loterii. Ale, i ty pro to musíš něco udělat. Patriku, kup si los!“Chtěl bych Vám říci, že něco podobného je s těmi, kdo mnohdy oprávněně nadávají v hospodě či u televizoru na nás politiky a nejdou volit. Neuvědomí si, že právě jejich hlas vhozený pokud možno správným způsobem do volební urny je takovým losem. Losem, který kupodivu může ovlivnit volby více, než si myslíte. Při systému čtyř preferenčních hlasů někdy opravdu několik desítek hlasů může rozhodnout o tom, zda posunete kandidáta jakékoli strany z místa nevolitelného na místo volitelné, nebo naopak politika, který může být na prvním místě, právě kroužkováním odsunete na místo nevolitelné. Povšimněte si, že jsem nikoho konkrétního nejmenoval.Přeji Vám ve volbách šťastnou ruku a otevírám další a podstatnější část našeho setkání, kterou jsou Vaše otázky a naše pokusy na tyto otázky odpovědět. Nezapomeňte, přátelé, že nejsou hloupé otázky, jsou jenom hloupé odpovědi.Děkuji vám za pozornost.
2013-01-11;http://www.zemanmilos.cz/cz/clanky/projev-prezidenta-republiky-na-6-snemu-ceske-advokatni-komory-344838.htm;Projev prezidenta republiky na 6. sněmu České advokátní komory;"Vážený pane předsedo České advokátní komory, vážení účastníci jejího šestého sněmu, vážení hosté,děkuji za pozvání, které jsem rád přijal, protože Advokátní komoru považuji za významnou společenskou skupinu, se kterou je třeba diskutovat. I když se pochopitelně, jako při každé demokratické diskuzi, někdy můžeme rozcházet v názorech. Jako čtenář detektivek mám přirozené sympatie k advokátům v roli obhájců z toho prostého důvodu, že detektivky vždy fandí spíše obviněným. Můj oblíbený hrdina Nero Wolf od Rexe Stouta sice sám nebyl obhájcem, ale v roli obhájce vystupoval Perry Mason a jakousi intermediální roli hrál i Hercule Poirot. Nechci Vás zde unavovat „nápady čtenáře detektivek"", knihu s tímto názvem již napsal jiný a lepší autor, než jsem já. Chtěl bych mluvit o důvodech, proč jsem přijal Vaše pozvání.Uvědomuji si, že v opravdu demokratické společnosti musí existovat jakási trojice, mezi jejímiž členy je přirozené napětí. Na jedné straně státní zástupci, zdravím svého přítele Pavla Zemana, na druhé straně obhájci, a na třetí a samozřejmě rozhodující straně soudci. Toto napětí v minulém režimu prakticky neexistovalo. Jak státní zástupci, tak obhájci, většinou obhájci ex offo, byli sluhy totalitního režimu a myslím si, že nezanedbatelnou charakteristikou totalitárního režimu je právě neexistence práva na účinnou obhajobu. Proto je mi líto těch advokátů, kteří v minulosti museli maximálně žádat o shovívavost a v horších případech se připojovat k požadavkům na vyslovení co nejtvrdších trestů, v některých případech k trestům nejvyšším. S úctou bych chtěl vzpomenout těch několika advokátů, kteří se proti tomu dokázali vzbouřit, ať už to byl Pavel Rychetský, Otakar Motejl, Dagmar Burešová a další. To jsou tedy hlavní důvody, proč jsem sem přijel, ale nejenom to. Přejdu od „nápadu čtenáře detektivek"", jako laik, k jedné otázce, která mě trápí a na jejíž zodpovězení se například ptám všech kandidátů na ústavní soudce, kteří přede mne předstupují - proč, zejména v oblastech ekonomické kriminality, ale nejenom tam, existuje tak výrazná délka soudního řízení, často nesmyslně dlouhá a proč zejména existuje tzv. pink ponk, tedy odvolací soudy z formálně procesních důvodů vracejí, aniž by samy rozhodly, případ soudu nižší instance? Domnívám se, že to je nedůstojné jak k soudcům, tak i nevýhodné a nežádoucí, jak pro obhájce, tak pro žalobce. Laici mají jednu výhodu, vážení přátelé, dokáží navrhovat šílená řešení, o nichž jim odborníci řeknou, že tato řešení jsou naprosto neproveditelná, ale někdy se právě ta šílená řešení stanou základem budoucí praxe. Ptám se tedy, proč není možné, aby byl odvolací soud vázán buď tím, že potvrdí rozsudek soudu nižší instance, anebo že vynese rozsudek vlastní. Doufám, že při přátelské debatě s vedením Advokátní komory, která následuje po mém vystoupení, možná na tuto otázku dostanu alespoň částečnou odpověď.Dovolte mi tedy, abych Vám ještě jednou poděkoval za pozvání, a i když už díky Bohu nehrozí nebezpečí, že někdo z Vás bude hájit politické disidenty, přál bych Vám, aby Vaše práce byla úspěšná, a aby Vás samé naplňovala radostí ze života.Děkuji Vám za pozornost. "
2013-01-03;http://www.zemanmilos.cz/cz/clanky/projev-prezidenta-republiky-pri-setkani-se-zamestnanci-tatra-as-koprivnice.htm;Projev prezidenta republiky při setkáni se zaměstnanci Tatra a.s. Kopřivnice;Dámy a pánové, jsemdnes jsem měl automobilový den, protože jsem přijel z automobilky Hyundai. Včera jsem měl hornický den a myslím si, že je velice důležité mluvit se zaměstnanci podniku, nejenom s vedením podniku, protože vždy se dívám do tváří lidí a říkám si, usmívají se, tak je to dobře, mračí se, tak v tom podniku něco nefunguje. A vždy se také ptám, jaká je míra fluktuace, protože, když lidé z podniku odcházejí, tak se jim tam nelíbí.Vím, že jste prožili těžké časy. Měli jste tady nezodpovědné vlastníky, kteří řídili Vaši firmu faxem z Ameriky, a někteří z nich byli dokonce obviněni z korupce. Takže těžké časy, slabé povahy povedou k depresi a ty silnější povahy k tomu, aby to vzaly do ruky a něco s tím udělaly.Já jsem se pana ředitele, jako první otázku zeptal, ne jaká je průměrná mzda ve Vašem podniku, ale jaká je průměrná mzda zaměstnanců. A ten mi odpověděl, že průměrná mzda je 25 tisíc, ale průměrná mzda zaměstnanců 20 tisíc a samozřejmě řada z Vás ani na tuto průměrnou mzdu nedosáhne.Ve svém hornickém dnu, tedy včera, jsem dokonce zažil požadavek vlastníka, aby si horníci snížili mzdu o dvacet procent, tak pevně doufám, že nic takového po Vás vedení tohoto podniku nežádá a chtěl bych Vám říci, že mu fandím, a že se pokusíme v rámci svých možností proto něco udělat. Pan ředitel se mnou jede v neděli do Izraele a to nikoli na turistickou vyjížďku, ale kvůli získání zakázek pro Vaši firmu.Když jsem byl v Polsku, loboval jsem pro osm set tatrovek pro polskou armádu a slibuji Vám, že to budu dělat i nadále, včetně toho, že Tatrovka by měla dodat vozy i pro českou armádu a pro další české podniky, ať to jsou Lesy ČR, hasiči anebo třeba správa veřejných komunikací. Ale samozřejmě, kdyby jste dodávali mizerný šunt a já věřím, že tomu tak není a nebude, tak Vás nikdo nezachrání a zkrachujete, což hrozilo právě v případě těch minulých vlastníků, kdy to řešila každá vláda včetně mé. Vlastníci se vyměnili, ale bohužel šlo to pořád k horšímu a horšímu.Nikdy se nedostanete na tu výrobu patnácti tisíc vozů, jako byla minule, ale předminulý rok jste vyráběli tisíc vozů, pak osm set, teď jste na pěti stech, tzn., jste na té části sestupné křivky a je potřeba si to poctivě říci a netvářit se, že je všechno v pořádku. Byl jsem ujištěn, že ta křivka začíná stoupat, zatím k osmi set osmdesáti vozům. Chtěl bych Vám popřát, že udělám všechno, spolu s Vámi, aby ta stoupající křivka jednak pokračovala a jednak se promítla i do Vašich platů, nikoli do zlatých padáků managementu, to si myslím, že je nemorální, ale právě do platů těch lidí, kteří tady společně s vedením podniku vytvářejí hodnoty. Přeji Vám úspěch a jsem připraven odpovědět na Vaše otázky.Děkuji za pozornost.     
2013-01-03;http://www.zemanmilos.cz/cz/clanky/projev-prezidenta-republiky-behem-setkani-se-zamestnanci-firmy-hyundai.htm;Projev prezidenta republiky během setkání se zaměstnanci firmy Hyundai;Dámy a pánové,kdekoli jsem v jakémkoli podniku, vždy požádám o setkání se zaměstnanci a dívám se do jejich tváří a vždy mě zajímá, zda se usmívají, nebo mračí. Protože to je někdy více než statistika podniku, to je živý obraz. Když se mračí, tak zpravidla proto, že nejsou spokojeni se svým pracovním prostředím a zejména nejsou spokojeni se svojí mzdou.Byl jsem seznámen s tím, že průměrná mzda ve Vašem podniku se pohybuje kolem dvaceti osmi tisíc korun, z toho u dělnických profesí kolem dvaceti pěti tisíc korun. Je tedy lehce nad celostátním průměrem a je poměrně výrazně nad průměrem Moravskoslezského kraje. Myslím si, že i to je určitý signál. Vždy jsem rád, když v podniku pracuje skvělý tým, protože bez tohoto týmu by ani sebelepší manažeři nemohli dosáhnout těch výsledků, jakých jste dosáhli Vy. Vždy se poměřujete s konkurencí a touto konkurencí je pro firmu Hyundai především mladoboleslavská automobilka Škoda Volkswagen a já jsem již blahopřál panu prezidentovi k tomu, že se Vám podařilo tuto konkurenci předstihnout. Byly samozřejmě drobné problémy a já si myslím, že je povinností zejména krajských, ale i celostátních českých partnerů Vaší firmy tyto problémy vyřešit. Mám tím na mysli například dálniční přivaděč, který by usnadnil dopravu Vašich výrobků a nevedl by k některým zbytečným silničním blokádám. Takových dílčích problémů bychom jistě našli hodně.Pan hejtman již ocenil spolupráci Vaší firmy s krajským úřadem. Stejně tak bych chtěl ocenit, spolu s panem starostou z Nošovic a z dalších obcí, skvělou spolupráci Vaší firmy s municipalitami. Protože si velice vážím Vaší podpory jak regionálního, tak místního rozvoje, což svědčí o vysoké prestiži Vaší firmy a o zájmu o své okolí, věřte mi, že budu vždy vyjadřovat úctu jak jihokorejským investicím obecně (mám zakázáno zatím mluvit o jedné další možné jihokorejské investici), tak zejména vzornému příkladu firmy Hyundai, jako dnes již nejúspěšnější firmy v České republice. Myslím si, že je radost pracovat v týmu, který je nejúspěšnější, protože nejznámější český podnikatel Tomáš Baťa kdysi řekl: „Jen to nejlepší je pro nás dost dobré.“Děkuji Vám za pozornost.
2013-01-03;http://www.zemanmilos.cz/cz/clanky/projev-prezidenta-republiky-pri-setkani-s-obcany-fulneku.htm;Projev prezidenta republiky při setkání s občany Fulneku;"Vážený pane hejtmane, vážená paní starostko,ve svém výčtu Komenského děl jste zapomněla na to nejzákladnější - ta kniha se jmenuje Labyrint světa a ráj srdce. Jak mnozí z Vás vědí, právě proto, že jsme v rodišti a působení Komenského, popisuje brýle mámení, který si každý z nás ve vnějším světě nasazuje, nebo mu jsou nasazovány, a jimiž je klamán a toto klamání se občas přenáší i do našich soukromých životů.Měl jsem včera tzv. hornický den, kdy jsem diskutoval například s představiteli hornických odborů, ale ne jenom s nimi, o situaci v OKD. Měl jsem dnes automobilový den, kdy jsem byl ve firmě Hyundai a v Tatře Kopřivnice, ale nikoli náhodou končím svůj třídenní program v Moravskoslezském kraji právě tady ve Fulneku. A je to kvůli Komenskému, ať se tady narodil nebo nenarodil, protože ta jeho kniha, kterou jsem teď uváděl, mě provázela a byla jednou z mnou nejčtenějších knih. Končí výzvou, abychom sestoupili do komůrky svého srdce, to znamená, abychom přemýšleli nejenom o tom, co dělají druzí, ale zejména o tom, co děláme my sami. Vy dobře víte, že je životní filozofie, která říká - Ve svém životě zasaď alespoň jeden strom, postav alespoň jeden dům a zploď jednoho syna nebo dceru. Nedávno jsem v parku lánského zámku sázel sekvoj vždyzelenou, která měří až sto metrů a údajně se dožívá dvou tisíc let, i když mám jemné pochybnosti z toho, zda si to budu moci ověřit a uvědomil jsem si, že tento strom přežije čtyři sta budoucích českých prezidentů. Opravil jsem starou tvrz na Vysočině a měl jsem radost, že je zase krásná, jako byla v 16. století, kdy tam vládla moudrá paní, která zakládala např. gymnázium ve Velkém Meziříčí a bylo to luteránské gymnázium, paní starostko. A císař Rudolf II. ji otcovsky káral, že podporuje nekatolíky. A tím se opět vracím ke Komenskému. Proč o tom všem mluvím? Protože Vám na závěr své třídenní cesty řeknu, že i když jsem se zabýval problémy při těžbě uhlí nebo při výrobě automobilů, tím skutečným problémem je vzdělání a národ, který má ve svém středu zakladatele moderního vzdělání. Zakladatele hesla Škola hrou. A když se podíváte na dnešní vzdělání, copak je to hra? Je to memorování nikomu nepotřebných pouček, které zapomeneme těsně po maturitě nebo těsně po vysoké škole.Často se snažíme vzdělávat lidi v oborech, kde nenaleznou pracovní uplatnění a máme stále méně zkušených řemeslníků, máme stále méně techniků, inženýrů, přírodovědců a dalších profesí. Kdysi jsme si říkali, že jsme nejvzdělanější národ světa, papežský legát jednou řekl - každá husitská žena umí číst a vykládat Písmo. Najděte mi dnes muže nebo ženu, nikoli nutně husitské, kteří by to dokázali. Chlubíme se svojí minulostí a zapomínáme na svoji budoucnost a naše budoucnost není ve strojích, naše budoucnost není v uhlí, ve vodě, v jakémkoli zdroji energie, naše budoucnost je právě v lidech a zejména v mladých lidech. Myslím si, že moudrý stát je ten, který dává mladým lidem příležitost ke vzdělání, ale současně zabraňuje tomu, aby ti, kdo nemají schopnosti studovat na vysokých školách, dokázali pracovat v jiných povoláních a tam se úspěšně uplatnit, aby nemuseli mít každé učební obory maturitu jen proto, že je to prestižní symbol, aby místo maturity tady byla poctivá mistrovská zkouška. Aby vysoké školy nebyly přeplněny studenty, kteří tam zůstávají jenom proto, že školy jsou dotovány podle počtu žáků, i když někteří z těchto studentů by jinde neabsolvovali ani řádnou střední školu. Važme si toho největšího pokladu, který máme a který je v nás.Jak vidíte, nepřišel jsem proto, abych agitoval, byť je předvolební kampaň, pro jakoukoli politickou stranu, přišel jsem proto, abych zavzpomínal, mimochodem jako syn učitelky, že po tom všem, co jsem v Moravskoslezském kraji viděl, mi připadá nejdůležitější to, čemu se říká znalostní společnost - společnost moudrých a tolerantních lidí, kteří přemýšlejí i o argumentech svých odpůrců, lidí, kteří spolu dokáží přátelsky diskutovat, a kteří se také jeden na druhého dokáží usmát.A protože bych měl jít příkladem, místo patetických slov mi dovolte, abych Vám, starším i mladším, na závěr řekl jednu anekdotu - „Václav Klaus a Miloš Zeman přijdou do pekla, uznejte, že to krásně začíná, a v pekle sedí na trůně ďábel a jako první před ďáblův trůn předstupuje Václav Klaus a ďábel říká: „Václave Klausi, máš mnoho mnoho hříchů"" a v tom okamžiku se vedle ďáblova trůnu zjeví odporná, šedivá, stará, vrásčitá babice se čtyřmi bradami, s osmnácti bradavicemi, tlustá a nevzhledná a ďábel pokračuje: „Máš velmi mnoho hříchů, a proto tě odsuzuji k tomu, abys po celou dobu svého nekonečného pobytu v pekle kopuloval s touto babicí."" Babice Václava Klause popadne a zmizí s ním v hlubinách pekla. Jako druhý předstupuji před ďáblův trůn já, vedle ďáblova trůnu se zjeví Claudie Schiffer a ďábel říká: „Claudie Schiffer, máš mnoho mnoho hříchů...""Děkuji Vám za Vaši pozornost. Děkuji Vám za to, že jste přišli a prosím Vás o jediné - jděte k volbám, ať už budete volit kohokoli, protože v opačném případě ona vzdělanostní společnost nemůže být založena na lidech, kteří jenom sedí doma, neúčastní se politického života, a myslí si, že politici to oddřou za ně, a neúčast u voleb často dává příležitost právě těm méně úspěšným a méně schopným politikům, aby se prosadili. Naučme se, my všichni, dělat si legraci sami ze sebe a ne jenom z těch druhých a mějme se rádi, zejména ve městě Komenského. Na shledanou. "
2013-01-03;http://www.zemanmilos.cz/cz/clanky/projev-prezidenta-republiky-pri-setkani-s-obcany-koprivnice.htm;Projev prezidenta republiky při setkáni s občany Kopřivnice;Vážený pane hejtmane, vážený pane starosto, dámy a pánové,já jsem měl dnes automobilový den, zatím co včera jsem měl hornický den. A omlouvám se, že jsem přijel s desetiminutovým zpožděním, protože jsem sem přijel právě z Tatrovky. Já uznávám, jak řekl pan starosta, že teď už Tatra není jediným nebo dominantním podnikem pro rozvoj Vašeho města. Ale prezident, zejména prezident zvolený přímo občany, se musí zajímat o starosti těchto občanů a alespoň trochu pomáhat je řešit.Vím, že Moravskoslezský kraj sužuje poměrně vysoká nezaměstnanost a řada lidí se kromě toho obává, že o práci přijdou. Proto je to jeden z největších problémů. Ale víte také, že když podnik prosperuje, tak prosperují i občané, je nižší nezaměstnanost, je vyšší kupní síla, vyšší platy. Je zajímavé, že třeba na Třinecku, kde jsou prosperující Třinecké železárny, je nezaměstnanost o polovinu nižší, než je průměr Moravskoslezského kraje. Je zajímavé, že v Nošovicích, kde prosperuje Hyundai, od kterého jsem také dnes přijel, je rovněž velice nízká nezaměstnanost. A je zajímavé, že v tomto kraji existují i podnikatelé, jako je například Jan Světlík ve Vítkovicích, kteří dokáží dovádět svůj podnik k prosperitě a zaměstnávat až osm tisíc lidí s poměrně slušnými platy.Teď přejdu k Tatrovce. Tatra zaměstnává asi tak třináct set až patnáct set lidí, platy dělníků jsou tam 20 tisíc korun měsíčně, a ne každý na ně dosáhne. Jedou zatím na jednu směnu, vyrábějí čtyři vozy denně, a jestliže před rokem vyráběli kolem osmi set vozů, tak nyní jsou na pěti set padesáti. To není dobré. Čím to bylo způsobeno? Velmi pravděpodobně tím, že tento podnik měl špatné vlastníky. Někteří z nich řídili Tatrovku faxy ze Spojených států, což není zrovna nejúčinnější způsob řízení. Víte, že tady byla různá trestní oznámení ohledně korupce apod. Věřím, že nové vlastníky je potřeba konkrétně podpořit v jejich úsilí, aby Tatrovka opět získala svůj ztracený lesk a chtěl bych Vám říci, že několik takových příkladů v České republice už existuje.Vzpomeňte si na brněnský Zetor. To byl také podnik těsně před zhroucením, ztratil trhy, propouštělo se, nebyla práce, byly nízké mzdy. Dnes je Zetor excelentní fabrika a víte proč? Protože má konečně schopné vlastníky a právě na těch vlastnících a konec konců na všech lidech, kteří v podniku pracují, záleží, jak se podniku bude dařit.A teď co pro to může udělat prezident, co pro to může udělat hejtman, co pro to může udělat vláda. Myslím si, že je rozumné, abych Vám řekl na začátku, co pro to mohu udělat já. Pokud jde o neděli tohoto měsíce, tak odlétám do Izraele a semnou tam v početné podnikatelské delegaci, odjíždí i pan ředitel Tatrovky. Myslím si, že když nějakou delegaci vede prezident, tak je v některých zemích, a Izrael je nám velice přátelsky nakloněn, šance uzavřít velmi výhodné obchody a o některých z nich jsme mluvili. Totéž se bude týkat podnikatelských misí, do těch zemí, kde má Tatrovka šanci na trhu prorazit, zejména když jsou to tzv. offroady čili mimo silniční vozidla. To je třeba Rusko, to je třeba Čína, to je třeba Indie. Toto je jedna z konkrétních forem pomoci, místo zbytečného mluvení.Za druhé věřím, že pan hejtman přispěje k tomu, aby alespoň v Moravskoslezském kraji se Tatrovka více uplatnila jak pro hasiče, pro Lesy ČR, pro údržbu silnic a pro další funkční uplatnění. A totéž by konec konců mělo platit i v celé České republice.Když prezident republiky jezdí v českém autě, bohužel ne v Tatrovce, tu mě ukázali jako muzejní exponát, ale ta už se nevyrábí.  Nevidím důvod, za předpokladu konkurenceschopnosti, proč by neměl být velký odbyt Tatrovky a stane-li se Tatrovka opět vzkvétajícím podnikem, bude ještě více vzkvétat Vaše krásné město, kde už jsem za celý svůj život minimálně po desáté, takže nejsem tady úplný cizinec.Dámy a pánové, opravdu mi promiňte, že jsem Vám nesliboval zářivou budoucnost, že jsem Vás nevyzýval, abyste ve vrcholící volební kampani volili tu či onu stranu, protože jste dostatečně rozumní, abyste si sami vybrali spíše podle jejího programu než podle hesel. Mluvil jsem ale o problémech, která jsou tzv. problémy všedního dne, problémy zaměstnanosti, problémy práce, důstojného života a důstojné životní úrovně, protože teprve tehdy, jestliže se nám společným úsilím podaří tyto problémy vyřešit, budeme si moci dovolit ten luxus, že budeme mluvit více o politice, než o ekonomice, o hospodaření našeho státu, které díky nejlepšímu ministru financí všech dob je ve velmi špatném stavu. A jestli jsem v politice k něčemu přispěl, tak je to, že pan Kalousek již není ministrem financí.Přeji Vám tedy, a prosím Vás o to, abyste šli k volbám, ať už budete volit jakoukoli politickou stranu. Máte jich na výběr 23, pokud se nemýlím, mezi nimi jsou i ty strany, o kterých nikdo nikdy v životě neslyšel, a které se probudili až těsně před volbami. Zvažte tedy, které strany v této zemi nabízejí zajímavý program a zejména, kteří nabízejí kandidáty, kterým můžete věřit, protože už v životě něco dokázali. Slibů se člověk nenají, ale místo slibů je potřeba vidět konkrétní činy za každým z nás.Děkuji Vám za pozornost a přeji Vám šťastnou ruku ve volbách.     
2013-01-02;http://www.zemanmilos.cz/cz/clanky/projev-prezidenta-republiky-na-14-rocniku-mezinarodni-konference--investment-&-business-forum--480054.htm;"Projev prezidenta republiky na 14. ročníku mezinárodní konference ""Investment & Business Forum""";Vážený pane hejtmane, vážený pane starosto, dámy a pánové,já jsem měl dnes automobilový den, zatím co včera jsem měl hornický den. A omlouvám se, že jsem přijel s desetiminutovým zpožděním, protože jsem sem přijel právě z Tatrovky. Já uznávám, jak řekl pan starosta, že teď už Tatra není jediným nebo dominantním podnikem pro rozvoj Vašeho města. Ale prezident, zejména prezident zvolený přímo občany, se musí zajímat o starosti těchto občanů a alespoň trochu pomáhat je řešit.Vím, že Moravskoslezský kraj sužuje poměrně vysoká nezaměstnanost a řada lidí se kromě toho obává, že o práci přijdou. Proto je to jeden z největších problémů. Ale víte také, že když podnik prosperuje, tak prosperují i občané, je nižší nezaměstnanost, je vyšší kupní síla, vyšší platy. Je zajímavé, že třeba na Třinecku, kde jsou prosperující Třinecké železárny, je nezaměstnanost o polovinu nižší, než je průměr Moravskoslezského kraje. Je zajímavé, že v Nošovicích, kde prosperuje Hyundai, od kterého jsem také dnes přijel, je rovněž velice nízká nezaměstnanost. A je zajímavé, že v tomto kraji existují i podnikatelé, jako je například Jan Světlík ve Vítkovicích, kteří dokáží dovádět svůj podnik k prosperitě a zaměstnávat až osm tisíc lidí s poměrně slušnými platy.Teď přejdu k Tatrovce. Tatra zaměstnává asi tak třináct set až patnáct set lidí, platy dělníků jsou tam 20 tisíc korun měsíčně, a ne každý na ně dosáhne. Jedou zatím na jednu směnu, vyrábějí čtyři vozy denně, a jestliže před rokem vyráběli kolem osmi set vozů, tak nyní jsou na pěti set padesáti. To není dobré. Čím to bylo způsobeno? Velmi pravděpodobně tím, že tento podnik měl špatné vlastníky. Někteří z nich řídili Tatrovku faxy ze Spojených států, což není zrovna nejúčinnější způsob řízení. Víte, že tady byla různá trestní oznámení ohledně korupce apod. Věřím, že nové vlastníky je potřeba konkrétně podpořit v jejich úsilí, aby Tatrovka opět získala svůj ztracený lesk a chtěl bych Vám říci, že několik takových příkladů v České republice už existuje.Vzpomeňte si na brněnský Zetor. To byl také podnik těsně před zhroucením, ztratil trhy, propouštělo se, nebyla práce, byly nízké mzdy. Dnes je Zetor excelentní fabrika a víte proč? Protože má konečně schopné vlastníky a právě na těch vlastnících a konec konců na všech lidech, kteří v podniku pracují, záleží, jak se podniku bude dařit.A teď co pro to může udělat prezident, co pro to může udělat hejtman, co pro to může udělat vláda. Myslím si, že je rozumné, abych Vám řekl na začátku, co pro to mohu udělat já. Pokud jde o neděli tohoto měsíce, tak odlétám do Izraele a semnou tam v početné podnikatelské delegaci, odjíždí i pan ředitel Tatrovky. Myslím si, že když nějakou delegaci vede prezident, tak je v některých zemích, a Izrael je nám velice přátelsky nakloněn, šance uzavřít velmi výhodné obchody a o některých z nich jsme mluvili. Totéž se bude týkat podnikatelských misí, do těch zemí, kde má Tatrovka šanci na trhu prorazit, zejména když jsou to tzv. offroady čili mimo silniční vozidla. To je třeba Rusko, to je třeba Čína, to je třeba Indie. Toto je jedna z konkrétních forem pomoci, místo zbytečného mluvení.Za druhé věřím, že pan hejtman přispěje k tomu, aby alespoň v Moravskoslezském kraji se Tatrovka více uplatnila jak pro hasiče, pro Lesy ČR, pro údržbu silnic a pro další funkční uplatnění. A totéž by konec konců mělo platit i v celé České republice.Když prezident republiky jezdí v českém autě, bohužel ne v Tatrovce, tu mě ukázali jako muzejní exponát, ale ta už se nevyrábí.  Nevidím důvod, za předpokladu konkurenceschopnosti, proč by neměl být velký odbyt Tatrovky a stane-li se Tatrovka opět vzkvétajícím podnikem, bude ještě více vzkvétat Vaše krásné město, kde už jsem za celý svůj život minimálně po desáté, takže nejsem tady úplný cizinec.Dámy a pánové, opravdu mi promiňte, že jsem Vám nesliboval zářivou budoucnost, že jsem Vás nevyzýval, abyste ve vrcholící volební kampani volili tu či onu stranu, protože jste dostatečně rozumní, abyste si sami vybrali spíše podle jejího programu než podle hesel. Mluvil jsem ale o problémech, která jsou tzv. problémy všedního dne, problémy zaměstnanosti, problémy práce, důstojného života a důstojné životní úrovně, protože teprve tehdy, jestliže se nám společným úsilím podaří tyto problémy vyřešit, budeme si moci dovolit ten luxus, že budeme mluvit více o politice, než o ekonomice, o hospodaření našeho státu, které díky nejlepšímu ministru financí všech dob je ve velmi špatném stavu. A jestli jsem v politice k něčemu přispěl, tak je to, že pan Kalousek již není ministrem financí.Přeji Vám tedy, a prosím Vás o to, abyste šli k volbám, ať už budete volit jakoukoli politickou stranu. Máte jich na výběr 23, pokud se nemýlím, mezi nimi jsou i ty strany, o kterých nikdo nikdy v životě neslyšel, a které se probudili až těsně před volbami. Zvažte tedy, které strany v této zemi nabízejí zajímavý program a zejména, kteří nabízejí kandidáty, kterým můžete věřit, protože už v životě něco dokázali. Slibů se člověk nenají, ale místo slibů je potřeba vidět konkrétní činy za každým z nás.Děkuji Vám za pozornost a přeji Vám šťastnou ruku ve volbách.     
2013-01-02;http://www.zemanmilos.cz/cz/clanky/projev-prezidenta-republiky-pri-setkani-s-predstaviteli-bohumina-192691.htm;Projev prezidenta republiky při setkání s představiteli Bohumína;Milý pane hejtmane, milý pane starosto, dámy a pánové,přijel jsem do Moravskoslezského kraje na oficiální návštěvu, která navazuje na prezidentskou tradici krajských návštěv. Jediné, co jsem na této tradici zatím změnil, je to, že místo dvou dnů zůstávám v kraji tři dny, abych ho lépe poznal. Nicméně o Moravskoslezském kraji to říkat nemusím, protože ten jsem poznával již uplynulých dvacet let, s jistými přestávkami, jak Petr Vícha o tom již mluvil. Aby bylo více času na diskuzi, dovolte mi, abych pouze stručně reagoval na to, co již bylo přede mnou řečeno. Když se zeptáte moravskoslezských občanů, co považují za největší problém tohoto kraje, tak Vám téměř jednomyslně odpoví, že je to nezaměstnanost. Jsou tady samozřejmě drobné výjimky. S překvapením jsem zjistil, že například třinecký mikroregion má nezaměstnanost jenom 5,5 %, patrně díky Třineckým železárnám. Celková nezaměstnanost ale není to nejtěžší, nejtěžší je strach z nezaměstnanosti, strach z toho, že lidé přijdou o práci, například v souvislosti s krachem OKD. A krach OKD je možný, nikoli nutný, v souvislosti s hospodařením jeho současných vlastníků. Jedním z témat mých setkání byla také diskuze na toto téma, včetně diskuze s hornickými odboráři. Nemusím opakovat svoji mantru, kterou říkám vždy a všude, že z krize se můžeme proinvestovat, ale že bez investic nebudou nové pracovní příležitosti, že bez investic nezvýšíme HDP, protože tu lze zvyšovat spotřebou pouze omezeně a krátkodobě. A když tady Petr mluvil, já bych s tím jinak nezačínal, o kanálu Dunaj - Odra - Labe, tak jsem rád, že polský prezident Komorowski při mé nedávné cestě do Polska veřejně na business fóru prohlásil, že tento projekt podporuje a z toho vyplývá, že pokud by šlo o nějaké úpravy na polské straně, tak byla-li vyslovena veřejná podpora tomuto projektu, který se bude samozřejmě realizovat po etapách, je to dlouhodobý projekt, je možné řešení, a já se nabízím, že se pokusím s panem prezidentem, až se příště setkáme, tuto možnost projednat. Nejde zdaleka jenom o tento vodní koridor, měli jsme skvělou příležitost dokončit širokorozchodnou trať z Katovic do Bohumína, dokonce jsme již v Bohumíně kladli stříbrnou kolej, pokud si pamětníci vzpomenou, a co se stalo - polská strana tento projekt odmítla a to byl Leszek Miller, sociální demokrat, to nebylo dáno politickým antagonismem, ale řekněme něčím, co bych nazval příklad nezdravého nacionalismu. Chtěli mít terminál na své straně, kde přitom vysokorychlostní koridor není a něco podobného se stalo nedávno, kdy polské stanovisko vedlo k tomu, že Rusové a Němci se dohodli a vedou plynovod po dně Baltského moře, což má tu výhodu, že Baltské moře neplatí žádné transitní poplatky. Samozřejmě bychom mohli mluvit o dalších, řekněme mikroinfrastrukturních investicích, jako je například odbočka pro firmu Hyundai, protože tam, jak jsem byl informován, dochází k tomu, že vznikají dopravní zácpy díky nedostatečnému dopravnímu spojení. Snažil jsem se jak při setkání s občany, tak při setkání s krajskými a místními zastupiteli mluvit o těchto problémech, bez ohledu na to, že náhodou probíhá volební kampaň. Ona je totiž u nás volební kampaň permanentní, za několik měsíců máme eurovolby, pak budou komunální volby, třetina senátních voleb, pak si ještě vymyslí nějaké referendum, já jsem zastáncem referenda. A to bych byl pořád zavřený na Hradě nebo v lánském zámku a nic pořádného bych nedělal. Nechci mluvit o tom, o čem mluvím na náměstích, tzn. o řešení vládní krize, do které jsem určitým způsobem zasáhnul a jsem rád, že se tady konají předčasné volby. Pokud jde o volby samé, tak nepropaguji žádnou politickou stranu ale neustále vyzývám k vysoké volební účasti, podle známého hesla - Patriku, chceš-li vyhrát v loterii, musíš i ty pro to něco udělat, to jest musíš si koupit los. Bez toho to prostě nejde. Rád poslouchám názory lidí, protože prezident nemá být jakýsi moralistní kazatel, ale má přemýšlet o velmi praktických věcech, uvědomovat si, že má omezené kompetence, ale že i symbolická podpora je podpora. Návštěva úspěšného podniku nebo úspěšného města vedeného úspěšným starostou jako je Bohumín, je taková symbolická podpora. Že stejně tak je podporou, když prezident, stejně jako premiér, bere do svého letadla na různé zahraniční cesty úspěšné podnikatele, protože zejména v některých zemích, jako je Rusko nebo Čína, se těmto podnikatelům otevírají dveře daleko snadněji a tak bych mohl pokračovat dál a dál, ale tím bych zaplnil celý časový prostor, což rozhodně není mým záměrem. Chtěl bych Vám poděkovat za to, že jste přišli, chtěl bych se omluvit, že jsem se trochu opozdil, prosím, abyste mi to prominuli. Ale protože mi v hotelu předepsali půl hodiny volného času, tak tuto půlhodinu nahradím tím, že před večeří v hornickém muzeu žádný volný čas mít nebudu, protože dám přednost zajímavé diskuzi s Vámi.Děkuji Vám za pozornost.
2013-01-02;http://www.zemanmilos.cz/cz/clanky/projev-prezidenta-republiky-pri-setkani-s-obcany-v-karvine.htm;Projev prezidenta republiky při setkání s občany v Karviné;"Vážený pane hejtmane, vážený pane primátore, milí přátelé,doufám, že si mohu dovolit Vás takto oslovit a děkuji, nejenom za Vaše přivítání, ale především za těch osmdesát dva procent. Dluhy se mají splácet a to nejenom mojí návštěvou, ale především tím, že prezident republiky alespoň skromným dílem přispěje k řešení problémů, které Vás trápí.Karviná má několik městských částí. Jedna z nich se jmenuje Ráj a druhá se jmenuje Mizerov a obě dvě tyto části jsou možnou budoucností. Ohrožuje nás proto, že právě tady v Karviné hospodaří podnik, který jemně řečeno nehospodaří příliš úspěšně. Je to podnik, jehož majitelé si před rokem vyplatili šest miliard korun na dividendách, jehož bývalý ředitel dostal odstupné, tzv. zlatý padák, ve výši tři sta milionů korun. Je to podnik, jehož akcie klesly dvacetkrát na pět procent původní hodnoty. Je to podnik, který vlastní čtyřicet tisíc bytů a vydělává na nich více než jednu miliardu korun ročně. Ano podporujeme soukromé vlastnictví, pokud je to vlastnictví lidí, kteří jsou tzv. srdcaři, kteří s tím podnikem žijí, kteří zisky z tohoto podnikání ne-reinvestují do belgických cyklistických stájí nebo do butiků v nejdražší ulici v Praze, která se jmenuje Pařížská, ale právě do svého podniku, a kteří se starají o to, aby náklady na toto hospodaření nenesli pouze zaměstnanci, kterým se navrhuje dvacetiprocentní snížení platu.Setkal jsem se teď s odboráři a probírali jsme, jakým způsobem tuto situaci řešit. Myslím si, že v dohodě hejtmana Moravskoslezského kraje s ministry současné vlády, z nichž velká část z tohoto kraje pochází, najdeme řešení jak pro důl Paskov, tak zejména pro pokračování těžby tady.Samozřejmě, že tady v Karviné není jenom hornictví, já bych chtěl poděkovat panu primátorovi a zastupitelstvu, že se jim podařilo naplnit průmyslovou zónu novými investory a že se dokonce uvažuje o rozšiřování této průmyslové zóny. Ale prezident, ministři, vlády a konec konců i budoucí Parlament tady nejsou od toho, aby jenom diskutovali a hádali se, jsou tady od toho, aby řešili konkrétní problémy. A i Vy můžete k řešení těchto problémů svým dílem přispět. Tím, že půjdete volit, ať budete volit jakoukoli politickou stranu, tím, že nezůstanete doma a že Vám politika nebude lhostejná.A já Vám na závěr řeknu jednu anekdotu: „Patrik se modlí k Bohu: „Pane Bože, dej, ať vyhraji v loterii."" Modlí se rok, dva roky, tři roky. Třetí rok se otevřou nebesa a Patrikovi se zjeví Hospodin a říká: „Patriku, zželelo se mi tě, vyhraješ v loterii, ale, Patriku, i ty pro to něco musíš udělat. Patriku kup si los!"" A Vy můžete přispět k zlepšení situace ve Vašem městě tím, že půjdete volit a budete volit ty strany, které ve svém programu nemají jenom obecné fráze, typu: „Zlepšíme situaci. Povedeme zemi k prosperitě. Bude tady svoboda."" Která strana chce nesvobodu, která strana chce hospodářský úpadek, která strana nechce zlepšení situace? Nedívejte se na slogany na billboardech, ty Vám nic neřeknou, to jsou obecná hesla. Čtěte programy těchto stran, oceňujte jejich kandidáty, pokud je znáte a pokud si jich vážíte. Snažte se případně pořadí na kandidátkách změnit preferenčními hlasy. A kupte si los, tím, že půjdete k volbám.Děkuji Vám za pozornost."
2013-01-02;http://www.zemanmilos.cz/cz/clanky/projev-prezidenta-republiky-pri-setkani-s-obcany-bohumina-927045.htm;Projev prezidenta republiky při setkání s občany Bohumína;Vážený pane hejtmane, vážený pane starosto, milý Petře,přišel jsem do Bohumína proto, abych Vám zaprvé poděkoval za těch 76 % v prezidentské volbě. A chápu to, jako dluh, který je potřeba splatit. Samozřejmě nejenom touto návštěvou, ale konkrétní činností. Petr Vícha velice dobře připomněl, co se dálo za vlády v letech 1998 - 2002, pak jsem si deset let odpočinul na Vysočině a pak jste mě zvolili prezidentem. Jsem rád, že to byli právě občané, kteří se v přímé volbě mohli rozhodnout, koho budou volit, a že to nebylo závislé na nejrůznějších parlamentních intrikách a případné korupci. Říkám všem občanům, že jsem přišel skládat účty, to zaprvé, a za druhé, že jsem přišel méně mluvit a více naslouchat. Proto většinu programu našeho setkání budete tvořit Vy svými otázkami a svými náměty. Skládání účtů, když jsem v Moravskoslezském kraji, může zahrnout minimálně dva body, jeden celostátní a druhý regionální. Pokud jde o celostátní bod, nebudu Vás unavovat výčtem toho, co jsem za prvních šest měsíců v prezidentské funkci udělal, či neudělal, soustředím se pouze na ten hlavní bod. Občas se tvrdí, že jsem položil Nečasovu vládu, není to pravda, Nečasova vláda se položila sama. Ale je pravda, že jsem zabránil v pokračování Nečasovy vlády bez Nečase tím, že jsem odmítl jmenovat vládu, která by byla opřena o ve skutečnosti fiktivní stojedničkovou většinu v Poslanecké sněmovně. Jmenoval jsem člověka, který pochází z Moravskoslezského kraje - Jiřího Rusnoka - premiérem a ten si za své ministry vybral minimálně dva další lidi z tohoto kraje - Jiřího Ciencialu a Martina Pecinu, takže tento kraj má konečně silné zastoupení ve vládě a já věřím, že tomu tak bude i po příštích volbách. Říkám všem lidem na náměstí - odpusťte mi, že jsem Vás zbavil pana Miroslava Kalouska jako ministra financí, hluboce se Vám za to omlouvám, ale myslím si, že asi 96 % lidí z toho má radost a tím přecházím k regionálnímu tématu, protože to s Kalouskovou restriktivní politikou velice úzce souvisí. Představte si, že podvážete hospodářský růst, tím pádem Vám narůstá nezaměstnanost, vybírá se méně daní, je méně peněz na zdravotnictví a na školství. Ve skutečnosti je rozumnou politikou investovat. Investovat do nových moderních podniků, do nových silnic, železničních tratí, v případě Bohumína i do průplavu, pokud bude schválen, a do řady dalších konkrétních akcí, včetně výstavby bytů, škol, nemocnic, domovů pro seniory atd. Investice vytvářejí nová pracovní místa, ale bohužel se v minulosti nová pracovní místa nevytvářela, šetřilo se a šetřilo, až jsme se málem ušetřili k ekonomickému krachu a já pevně věřím, že už Rusnokova a doufám, že i budoucí vláda, nastartuje hospodářský růst v tomto kraji. Jednal jsem dnes v Karviné s představiteli hornických odborů a to nejenom o situaci v dole Paskov, ale o situaci v ostravsko-karvinském, dnes už prakticky jenom karvinském, revíru a mluvili jsme o obavách z chování majitele tohoto podniku - pana Bakaly, který si sice před rokem nechal vyplatit šest miliard dividend, kde odstupující generální ředitel Beck dostal zlatý padák ve výši tři sta milionů korun, ale zato pan Bakala a jeho zaměstnanci ve vedení žádají horníky, aby si nechali snížit platy o 20 %. Na jedné straně šest miliard dividend a zlaté padáky, na druhé straně opět ono proklaté šetření na nesprávném místě, šetření na lidské pracovní síle. Myslím si, že řešením tohoto problému je, mimo jiné, hledání nových efektivních vlastníků. Myslím si, že jsme již v tomto kraji mnohé z nich našli, ať je to Jan Světlík ve Vítkovicích, který zaměstnává asi osm tisíc lidí a nikoho nepropouští, ať je to firma Hyundai, která hledá nové techniky a další nové zaměstnance, ale na druhé straně zde máme firmy, které příliš úspěšné nejsou právě proto, že tyto firmy spíše tunelují, než aby jim pomáhaly k rozkvětu a skutečně odpovědná vláda musí rozlišovat mezi novými Tomáši Bati a novými Viktory Koženými a musí zabránit tomu, aby noví Viktoři Kožení opět tunelovali, jako tomu bylo v minulosti, tento stát. A to, jaká ta vláda bude, záleží jenom na Vás. Povím Vám vtip, který mám hrozně rád - Patrik se modlí k Hospodinu a říká, pane Bože, dej, ať vyhraji v loterii. Modlí se rok, modlí se dva roky, modlí se tři roky. Třetí rok se rozevřou nebesa, zjeví se Hospodin a říká: Patriku, zželelo se mi tě, Patriku, vyhraješ v loterii, ale Patriku, i ty pro to musíš něco udělat, Patriku, kup si los. Něco podobného říkám i Vám, jděte k volbám a kupte si los, protože jinak neovlivníte, kdo bude této zemi vládnout a jak moudře, nebo naopak jak hloupě ji bude spravovat. A snažte se volit osobnosti, které už něco dokázaly, Váš starosta Petr Vícha je starostou již páté funkční období a je jím proto, že jste ho opětovně ve svobodných komunálních volbách starostou Bohumína zvolili. Važme si úspěšných starostů, važme si úspěšných podnikatelů, odborářů, ale i dalších, kdo v životě něco dokázali. Máte možnost svým losem, svými preferenčními hlasy, tedy kroužkováním, ovlivnit, jestli se na kandidátce opět zjeví jako úspěšná poslankyně tzv. blonďatá bestie Kristýna Kočí a další politici, kteří byli naprosto neznámí v okamžiku svého zvolení, ale o to známějšími, bohužel v negativním slova smyslu, se stali, když působili v Parlamentu. Volba je ve Vašich rukou. Já Vás prosím o jediné - jděte volit a kupte si los.Děkuji Vám za pozornost.
2013-01-02;http://www.zemanmilos.cz/cz/clanky/projev-prezidenta-republiky-behem-setkani-s-obcany-petrovic.htm;Projev prezidenta republiky během setkání s občany Petrovic;Vážený pane hejtmane, vážený pane starosto,i když Petrovice nejsou, jak jste říkal, městem, ten téměř primátorský řetěz Vám velice sluší. A blahopřeji k nedávnému získání docentury, protože mít starostou pana docenta se hned tak nepodaří.  Nejsou malá a velká města, jsou velcí a malí lidé a lidé žijí všude. Já jsem sem přijel nikoli proto, abych symbolizoval, že jsem první prezident, který Petrovice navštívil, ale jak už řekl pan hejtman, protože jsem to slíbil a sliby se mají dodržovat. Mají se dodržovat i v maličkostech, jako je například přesnost příjezdu. Když Vám někdo slíbí, že přijede v jednu hodinu, a pak na něj půl hodiny čekáte, zapomeňte na důvěryhodnost takovéhoto politika, protože když někdo nedokáže ani přijet včas, tak se mu nedá věřit ani žádné slovo.  Chtěl jsem poděkovat všem, kdo Petrovice zkrášlili, protože jsme projeli nádherným parkem. Viděl jsem i nové lavičky a byl jsem informován, že právě investice do Vašeho parku, byť se to někomu může zdát jako maličkost, svědčí o tom, že máte svojí obec rádi a že se snažíte, aby byla stále krásnější. Vím také o problémech, které na Karvinsku existují. Jednal jsem s představiteli hornických odborů v Karviné, měl jsem tam samozřejmě i setkání s občany, a když se oficiálně jmenujete Petrovice u Karviné, tak to znamená, že i Vás postihují problémy Karvinska, problémy těžby, problémy OKD a všeho co s tím souvisí. Řeknu Vám jenom některá fakta, o kterých teď jednáme a která se snažíme řešit.   Společnost OKD požaduje od horníků, aby si vzhledem ke krizové situaci v této společnosti snížili mzdy o dvacet procent. Což samozřejmě návazně může ohrozit i další profese, ne jenom horníky. Přitom tato společnost si vyplatila minulý rok dividendu ve výši šesti miliard korun. Jak tedy hospodaří společnost, která na jedné straně chce snížit platy svým zaměstnancům a na druhé straně jenom odstupné generálního ředitele Becka minulý rok stálo tuto společnost 300 miliónu korun? Říká se tomu zlatý padák. Jak toto řešit? Domnívám se, že zlaté padáky by se neměly vyplácet vůbec, anebo že by se měly odmítnout. Ať se ten člověk soudí, soud může rozhodnout, jak by řekl předseda Ústavního soudu, že vyplácení takovýchto zlatých padáků je v rozporu s dobrými mravy. Anebo můžeme jít cestou slovenského Roberta Fica, který zlaté padáky povolil a zdanil je devadesáti osmi procenty. I to je docela rozumné řešení. V každém případě nezáviďme těm, kdo něco udělal a zbohatl poctivým způsobem, i když vím, že česká, moravská nebo slezská závist je stejně silná jako v okolních zemích. Na druhé straně pohrdejme těmi, kdo zbohatli nepoctivým, nečestným způsobem a kdo se nyní snaží přenést tíhu svého neúspěchu na zaměstnance. Proto jsem tady. Abych jednal s odboráři. Před čtrnácti dny jsem na Pražském hradě, na přání předsedy vlády, jednal i s vedením několika velkých a poněkud méně úspěšných firem, ale současně jsem tady navštívil i firmy, které prosperují, např. Vítkovice. Doufám, že navštívím i firmu Hyundai, abych se přesvědčil, jak tady automobilka funguje.   Skončil bych tím, že některé věci můžeme řešit hned a některé věci nám dají dlouhý čas, ale musíme na nich pracovat už nyní, protože i cesta dlouhá tisíc mil začíná prvním krokem. Zasadil jsem v lánském parku společně s ministrem životního prostředí strom, který se jmenuje sekvoj vždyzelená, která se dožívá dvou tisíc let.  Pokud ten strom neuschne, tak zažije ještě čtyři sta dalších prezidentů České republiky. A já bych chtěl popřát, aby i ti budoucí prezidenti k Vám do Petrovic co nejčastěji přijížděli.  Děkuji Vám za pozornost.
2013-01-01;http://www.zemanmilos.cz/cz/clanky/projev-prezidenta-republiky-behem-setkani-s-predstaviteli-moravskoslezskeho-kraje-.htm;Projev prezidenta republiky během setkání s představiteli Moravskoslezského kraje ;Chtěl bych vyjádřit poděkování těm, kdo mě právě v tomto kraji nejvýrazněji podpořili v prezidentské volbě. Ale současně bych rád dodal, že jako přímo zvolený prezident nepokládám za vhodné, byť monetárně probíhá volební kampaň, se vyjadřovat k jakékoli straně. Sdílím plně názor pana hejtmana, že to, co je zapotřebí hledat, je spolupráce stran po volbách, kdy utichají vášně a kdy se musíme soustředit na reálné problémy.Jediné, k čemu budu na náměstích vyzývat, je výzva k vysoké volební účasti. A protože občas lidi urážím, budu jim říkat, že je zbabělost nejít k volbám. Protože ten, kdo nejde k volbám, ve skutečnosti volí. Jen si neuvědomuje, že jeho propadlý hlas bude přerozdělen podle výsledků těch stran, které se do Parlamentu dostanou.Říkat Vám, že největším problémem Moravskoslezského kraje je nezaměstnanost, by bylo nošením dříví do lesa. Spíše je otázka, jak tuto nezaměstnanost řešit. Víte, že prezident má velmi omezené možnosti, ale přeci jenom nějaké možnosti má. Na žádost pana premiéra Rusnoka jsem na Hradě přijal zástupce tří, řekněme to jemně, problémových podniků v Moravskoslezském kraji a konkrétně tady na Ostravsku a velmi se těším na návštěvu toho, co bych nazval ostrovy pozitivní deviace, tzn. Vítkovic, ale samozřejmě i dalších firem.Dobře víte, že se ve světě konečně začíná diskutovat o tzv. reindustrializaci. K tomu, aby byl doceněn význam průmyslu, který byl v minulém období podceňován, a akcentoval se spíše význam služeb. Díky tomu máme hodně právníků, ekonomů, poněkud málo techniků, poněkud málo inženýrů a, dámy prominou, máme poněkud zbytečně mnoho kosmetiček. V každém případě si myslím, že prezident může jednak těmito jednáními, jednak tím, že do podnikatelských misí při svých cestách bude brát úspěšné podnikatele, kteří tam naváží další kontrakty, alespoň trochu k problému nezaměstnanosti přispět.Smyslem našeho setkání ale není žádné dlouhé povídání. Jsem rád, že všichni tady sedíme, protože Karel Čapek kdysi napsal, že člověk, který stojí, lidem káže a člověk, který sedí, si s lidmi povídá. A já jsem si s Vámi přišel popovídat o problémech Moravskoslezského kraje, které samozřejmě jako člověk, který tady dlouhá léta ve svém volebním kraji působil, považuji za svoje problémy. Děkuji Vám za pozornost. 
2013-01-01;http://www.zemanmilos.cz/cz/clanky/projev-prezidenta-republiky-pri-setkani-se-zamestnanci-vitkovice-machinery-group.htm;Projev prezidenta republiky při setkání se zaměstnanci Vítkovice Machinery Group;Vážený pane generální řediteli, vážený pane hejtmane,já se vždycky, když přijedu do nějaké továrny, domáhám setkání se zaměstnanci. Protože setkání se stroji je sice také zajímavé, ale stroje nemohou vyjádřit svoje pocity. Já se vždycky dívám na obličeje těch lidí a říkám si, tenhle se mračí - ten má asi nízký plat, tenhle se usmívá - ten má asi vysoký plat. Ono to samozřejmě není dáno jenom platem, je to dáno spokojeností s prací, je to dáno mírou fluktuace, protože z neúspěšného podniku lidi často odcházejí.Vy víte velice dobře, že hlavním problémem Ostravska je nezaměstnanost. Jsem velmi rád, že jsem asi tak před čtyřmi měsíci mohl Janu Světlíkovi předat ocenění Svazu průmyslu a dopravy za nejlepšího manažera roku. No a současně jsem navrhoval, aby se vyhlašovala tzv. anticena, tzn. nejhorší manažer roku. Já nebudu nikoho jmenovat, ale Vy sami asi tušíte, kdo by tady na Ostravsku tuto cenu získal.Jsem tady pro Vás, jsem tady proto, abych poslouchal Vaše názory, a když politika pustíte k mikrofonu, tak on se na ten mikrofon přilepí a většinou mluví a mluví a nepustí nikoho dalšího ke slovu. Čili já bych chtěl velice poděkovat za to, že jste přišli. Chtěl bych Vám blahopřát, že pracujete v úspěšném a dokonce slavném, nikoli krachujícím, podniku a chtěl bych Vám popřát, aby to tak zůstalo i nadále, nebo aby to bylo ještě lepší.Děkuji Vám za pozornost.
2013-01-01;http://www.zemanmilos.cz/cz/clanky/projev-prezidenta-republiky-behem-setkani-se-zamestnanci-firmy-huisman-konstrukce-sro.htm;Projev prezidenta republiky během setkání se zaměstnanci firmy Huisman Konstrukce s.r.o.;Vážený pane hejtmane, vážený pane řediteli, dámy a pánové,vždy žádám od vedení podniku, který navštívím, aby mě seznámilo s jeho zaměstnanci. Protože víte, že existovaly Potěmkinovy vesnice – prosperujeme, máme úspěch a pak to někdy dopadlo docela špatně. Dívám se na tváře zaměstnanců a zkoumám, jestli na těch tvářích je spíše úsměv, nebo spíše zamračenost, protože podle obojího se dá poznat nálada v podniku.Ptal jsem se pana ředitele, jaká je u Vás míra fluktuace. Když odečteme přirozený odchod do důchodu a odchod v době zaučování nebo spíše zaškolování, tak jsem byl informován o tom, že ta míra fluktuace je 1,5 %, což je jedno z nejnižších čísel, jaké jsem kdy v podniku slyšel. A mělo by to znamenat, že v tomto podniku, alespoň většina z Vás, určitě ne všichni, to byste nebyli lidé, je spokojena a cítí se být jeho součástí. Tomáš Baťa nikdy nemluvil o zaměstnancích, vždy mluvil o spolupracovnících a já si myslím, že takový „teamspirit“ je pro každý úspěšný podnik velice důležitý.Na žádost pana premiéra Rusnoka jsem nedávno na Hradě přijal zástupce tří méně úspěšných podniků a tam jsem nepotřeboval žádné setkání se zaměstnanci. Nebudu je jmenovat, ti z Vás, kdo se o věci zajímají, ta jména vědí. Teď jsem velmi rád, že po Vítkovicích mohu navštívit Vaši velmi slavnou a perspektivní firmu, která dosahuje zisku, nikoli ztráty, která dává jistotu svým zaměstnancům a k níž patří také firma Hyundai kde, doufám, že to bude něco podobného.Vím, že hlavní problém Ostravska je nezaměstnanost. Snažím se ve spolupráci s dalšími partnery tento problém alespoň trochu řešit. Chtěl bych Vás informovat, že není vyloučeno, řeknu to velmi opatrně, že do tohoto kraje, a na Ostravsko přímo, přijde další velký zahraniční investor, který může zaměstnat až dva tisíce lidí, čímž Vás vůbec nepobízím k tomu, abyste odešli z tohoto podniku a šli k tomuto investorovi. Ale například pro propuštěné horníky to má určitý význam.Na závěr svého úvodního slova bych Vás chtěl vyzvat k vyslovení Vašich názorů, otázek, připomínek, protože prezident, zejména přímo volený prezident, tady není jenom proto, aby mluvil, ale především proto, aby naslouchal.Děkuji Vám za pozornost.
2013-01-01;http://www.zemanmilos.cz/cz/clanky/projev-prezidenta-republiky-pri-setkani-s-obcany-ostravy-19735.htm;Projev prezidenta republiky při setkání s občany Ostravy;Dobrý den, dámy a pánové,lze se zahřát i projevem, ale nelekejte se, nebude to projev dlouhý, protože jsem tady především proto, abych stihnul odpovědět na Vaše otázky, ale i vyslechnout si Vaše názory, ne jenom otázky. Chtěl bych úvodem, protože toto je moje první z pěti setkání občanů Moravskoslezského kraje, poděkovat těm, kdo mně dali podporu v prezidentských volbách. Vím, že to bylo kolem 70 % a bylo to tedy nejvíce ze všech krajů České republiky. Nicméně, poděkování samo o sobě samozřejmě nestačí, dluhy se mají splácet a dluhy nesplácíte tím, že sem přijedu, usměji se na Vás a řeknu, jak jsem rád, že mě někteří z Vás volili. Začnu poněkud jinak než ve třech předchozích krajích, které jsem měl zatím možnost navštívit. Vím, že Ostravsko sužuje, jako daleko největší problém, problém nezaměstnanosti a to ne jenom nezaměstnanosti skutečné, ale i nezaměstnanosti potenciální, tedy očekávané, krátce řečeno strach ze ztráty práce. Samozřejmě, že nezaměstnanost neznamená přijít jenom o finanční prostředky, nezaměstnanost znamená i přijít o část své sebeúcty, protože když přicházíte domů a Vaše rodina se na Vás začne dívat s určitým soucitem, protože jste ztratili práci, tak Vás to poškozuje ne jenom pouze ekonomicky. Co může prezident jako hlava státu vybavená určitými pravomocemi proti nezaměstnanosti dělat? Především může usilovat o to, aby do Moravskoslezského kraje přišli další strategičtí investoři a dali lidem práci. Může podporovat investiční projekty, jako je například kanál Dunaj-Odra-Labe, který by zejména zde, na úseku do Koźle a dále, znamenal možnost zlevnění dopravních nákladů pro takové podniky jako jsou Vítkovice a další. Dnes jsem dva podniky navštívil, Hyundai navštívím zítra proto, abych se seznámil s tím, že i v krizí postiženém regionu lze úspěšně podnikat, lze dokonce i přijímat nové zaměstnance a jak možná víte, asi před deseti dny jsem na Hradě, na přání premiéra Rusnoka, přijal delegaci ze tří podniků, o kterých se nedá říci, že by byly příliš úspěšné. Snažíme se, ve spolupráci s vládou, tento problém řešit takovým způsobem, aby nezaměstnanost na Ostravsku nenarůstala, aby sem přišel, mám-li být zcela konkrétní, další jihokorejský investor vedle Hyundaie, uvažuje se o pneumatikárně, která by mohla mít až dva tisíce zaměstnanců a ve které by mohlo pracovat i množství propuštěných horníků, protože tam by byla rekvalifikace poměrně snadná. Uvažuje se o tom, že by se horníci mohli rekvalifikovat i v akci Zelená úsporám, tzn. konkrétně zateplování budov a regenerace panelových sídlišť. Budeme jednat i o tom, jak odstranit jeden z nejtíživějších problémů, kterým je právě těch čtyřicet tisíc bytů slibovaných nájemníkům a tento slib nebyl, jak víte, splněn. Snažil jsem se tedy, místo ve vzletných frázích, mluvit o konkrétních problémech. Když prezident jezdí na zahraniční cesty, bere s sebou delegaci několika desítek podnikatelů a samozřejmě se snaží, protože zejména v některých zemích, když je podnikatelská delegace vedena hlavou státu, otevřít dveře naším exportérům a tím nepřímo dosáhnout zvýšení objemu jejich zakázek, objemu jejich výroby a tedy i objemu pracovních míst. Přicházím k Vám ne proto, abych tady dělal politickou agitaci, matně jsem si všimnul, že jsme měsíc před volbami a já sebekriticky přiznávám, že jsem svým dílem přispěl k jejich vyvolání, právě proto, aby se občané mohli samostatně rozhodnout, koho budou volit. Ale v žádném případě, a o to Vás prosím, se nenechte otrávit špatnou ekonomickou situací, naopak, ať právě tato situace je důvodem Vašich účastí ve volbách a prosím Vás, abyste si uvědomili, že ten, kdo nevolí, volí, jenomže o tom neví, protože jeho propadnutý hlas se přerozdělí mezi ty politické strany, které se do Parlamentu dostanou, včetně těch, které Vy sami byste nikdy volit nechtěli. Proto Vás znovu prosím, pomozte změnit situaci v naší zemi. Je taková hezká irská anekdota, kterou bych svoje vystoupení skončil - Modlí se Patrik k Bohu a modlí se, Bože, dej, ať vyhraju v loterii, modlí se rok, modlí se dva roky, modlí se třetí rok. Třetí rok se rozevřou nebesa a zjeví se Hospodin a říká: Patriku, zželelo se mi tě, vyhraješ v loterii, ale Patriku i ty pro to musíš něco udělat, Patriku, kup si los. A Vy, chcete-li něco udělat pro změnu poměrů v naší republice, kupte si los tím, že půjdete k volbám.Děkuji Vám za pozornost.  
2013-01-01;http://www.zemanmilos.cz/cz/clanky/projev-prezidenta-republiky-pri-setkani-se-zastupiteli-ostravy-449353.htm;Projev prezidenta republiky při setkání se zastupiteli Ostravy;Parlamentní situace je, jak dobře víte, poměrně neutěšená. V Parlamentu byla v minulých měsících funkční většina, byla tam údajná většina 101 poslanců, u nichž se nakonec ukázalo, že neexistuje, a myslím si, že těch 70 % občanů, kteří žádali, aby byly předčasné volby, by se teď mělo zachovat statečně a jít volit, protože k čemu žádáte předčasné volby, když pak sami nevolíte. Nicméně, já se nezapojuji, jak mohou potvrdit kolegové hejtmani ze tří krajů, které jsem před Vámi navštívil, jako propagátor žádné politické strany, z toho prostého důvodu, že pokud se má prezident účastnit nějakých povolebních jednání, tak nesmí být podezříván z toho, že kope za jednu, ať už jakoukoli stranu, tím by se jenom zbytečně oslabovala jeho pozice. Jsem tedy nezávislý na volební kampani, protože jak už pan hejtman řekl, chci navštívit každý kraj každý rok a navázal jsem tedy na tradici svého předchůdce, s tím rozdílem, že ty cesty do krajů jsem rozšířil ze dvou na tři dny. Zatím na mě v Chrastavě nikdo nestřílel kuličkovou pistolí, nikdo po mně nehází vajíčka, ani klobásy, klobásy bohužel, vajíčka bohudík. A tato věcná jednání jak se zastupiteli, tak setkání s občany, s významnými osobnostmi kraje a samozřejmě s úspěšnými starosty, protože si myslím, že právě oni mají kvalifikaci řídit společenský celek jako je stát, neboť, již předtím řídili nějaký jiný společenský celek. Nebudu nikoho jmenovat, ale několik, teď už bývalých poslanců, vyrostlo ne-li od dětství, tedy od puberty, v parlamentních lavicích a nic jiného, než je parlamentní lavice nepoznali. A nejsem si zcela jist, zda je nepostihla ponorková nemoc. V každém případě bych rád svým malým dílem přispěl k tomu, aby problémy, které především město Ostrava má, se podařilo v klidném, věcném, nehysterickém tónu řešit. Když mluvím o hysterickém tónu, mluvím samozřejmě o tónu některých médií, která ze srdce miluji. Podle mého názoru je problém dvojí. Na jedné straně jsou tady prosperující podniky, které zachraňují slávu českého průmyslu, ať jsou to Vítkovice, ať je to Hyundai, ale byli jsme dnes s panem hejtmanem ještě v dalším podniku, který vyrábí vrtné plošiny, který má zahraničního vlastníka, ale je úspěšný a prosperuje. Ono není tak důležité, jestli vlastník je domácí, jako Jan Světlík nebo zahraniční, ono je důležité, jestli je schopný nebo neschopný. Viktor Kožený byl tuším Čech, Tomáš Baťa taky, a jaký je mezi nimi rozdíl. Asi před deseti dny jsem na žádost pana premiéra Rusnoka přijal na Hradě, aby to bylo důstojnější a možná i hrozivější prostředí, představitele tří jemně řečeno méně prosperujících podniků na Ostravsku, z nichž, o nich víte lépe než já, je nejsložitější situace v OKD, resp. ve společnosti New World Resouces. Mohu slíbit i to, že kromě těchto návštěv a setkání, se budu snažit do svých podnikatelských misí, protože s sebou na každou cestu beru několik, hodně desítek podnikatelů, zařadit co nejvíce podnikatelů z Ostravska, příští týden letím do Izraele, další týden na Ukrajinu, protože když tam přijede prezident nebo premiér, má to přeci jen trochu větší váhu a ti podnikatelé mají o něco, nechci to přehánět, snadněji otevřené dveře, než když jsou tam sami. Víte, že Ostrava téměř ovládla českou vládu, tím nemyslím jenom ministry Pecinu a Ciencialu, on i Jiří Rusnok je původem Ostravák, takže pražská dominance už není tak výrazná, jako tomu bylo v minulosti, ale vím také, že proces nápravy poměrů bude dlouhodobý a vím také, že základem je filozofie, která je výrazně odlišná od filozofie minulosti. Skončil bych tím, že v celém světě probíhá diskuze, které se říká diskuze o reindustrializaci. Konečně si lidé uvědomili, že, byť je terciární sektor, tedy sektor služeb, důležitý, byť rýsující se kvaternární sektor, tedy sektor vědy a výzkumu, postupně nabývá významu, tak tradiční průmyslová země se nemůže své tradice vzdát ve prospěch služeb, stejně tak, jako tradiční průmyslový region nemůže přestat být průmyslovým jádrem České republiky. S tím souvisí i takové věci, jako je reorganizace našeho školského systému, protože máme málo techniků, technologů, strojních inženýrů, ale i řemeslníků. Ne každý může studovat vysokou školu, i když si to skoro každý o sobě myslí. Potřebujeme kvalifikované řemeslníky. Honza Světlík vybudoval vlastní střední průmyslovku ve Vítkovicích. Potřebujeme kvalifikované střední technické kádry, samozřejmě vysokoškolsky vzdělané techniky a přírodovědce. Jsou před námi velké a dlouhodobé úkoly, já mám tu výhodu, že už jsem byl zvolen ve velmi náročné prezidentské kampani. Chtěl bych poděkovat všem, kdo mě podpořili, ale chtěl bych také vyjádřit poděkování těm, kdo podpořili mého protikandidáta. Jediní, o kom se nemohu vyjadřovat, jsou právě ti, kdo nevolili vůbec, ale to je zásada, kterou si myslím všichni sdílíme. Dovolte mi, abych popřál městu Ostravě a jejím zastupitelům hodně úspěchů v tom, čemu Tomáš Masaryk říkal drobná, černá, neviditelná práce, každodenní, všední a možná i nudná práce, která není tak vidět, o které nepíší média, protože naše média nemají dostatek inteligence, aby pochopili pozitivní inovace. Ta píší pouze o katastrofách a pravda je, že některé katastrofické momenty, vývoj v Ostravě má, nemyslím tím jenom důl Paskov, myslím tím celkovou situaci OKD, částečně i situaci kolem čtyřiceti tisíc bytů, kde byl učiněn veřejný příslib odprodeje nájemníkům za rozumnou cenu a tento veřejný příslib nebyl dodržen, jak v politice nebo v byznysu můžete pracovat s lidmi, kteří nedodržují svoje vlastní sliby. Před Vámi i přede mnou je taková ta černá, neokázalá práce a já bych nám všem, protože jsme na stejné lodi národního mužstva, chtěl popřát v této práci hodně úspěchů.Děkuji Vám za pozornost.
2013-01-27;http://www.zemanmilos.cz/cz/clanky/projev-prezidenta-republiky-behem-setkani-s-obcany-vyskova.htm;Projev prezidenta republiky během setkání s občany Vyškova;Vážení a milí přátelé,snad mi Vaše přivítání dovoluje, abych Vás takto oslovil. Jsem tady spíše proto, abych naslouchal Vašim názorům a pokusil se odpovědět na Vaše otázky, než abych pronášel dlouhé projevy.Jsem velmi rád, že tady vidím sedmnáct vozů záchranné služby, a protože se nechci chlubit cizím peřím a nemám na těchto sedmnácti vozech ani minimální podíl, chtěl bych vyjádřit poděkování tomu, kdo přispěl k tomuto konkrétnímu dílu, tedy Michalu Haškovi. Z toho prostého důvodu, že se řídím příslovím, že člověk má v životě zasadit strom, zplodit dítě a postavit dům. Věřím, že mnohým z Vás, včetně mě, se to už podařilo. V mém věku asi už další dítě nezplodím, ale nedávno jsem v lánském parku jako dárek pana ministra životního prostředí zasadil nádherný strom sekvoje vždyzelené, který dorůstá výšky sto metrů a dožívá se dvou tisíc let. Takže tento strom bude svědkem asi tak čtyř set budoucích prezidentů České republiky. Věřím, že všichni tito prezidenti už budou voleni přímo Vámi, občany, a nikoli jenom dvě stě jedenaosmdesáti poslanci a senátory. Při parlamentní volbě prezidenta totiž nepotřebujete, aby měl prezident jakýkoli skutečný program. Ten nemusí jít do opravdového volebního boje, protože oněch dvě stě jedenaosmdesát lidí se mezi sebou na základě stranických intrik mohou dohodnout, případně někteří z nich mohou být zkorumpováni. Ale osm milionů oprávněných voličů zkorumpovat nemůžete. Já někdy cynicky dodávám, že proto není dost peněz.Z toho vyplývá, že jsem předstoupil před občany při mnoha setkáních během prezidentské kampaně, chtěl bych poděkovat všem, kdo mě podpořili, ale chtěl bych vyjádřit úctu i těm, kdo volili ve svobodných prezidentských volbách mého protikandidáta. Ty, kdo nevolili vůbec, bych chtěl poprosit, aby nyní za měsíc k volbám šli.Přečetl jsem si seznam kandidujících stran. Je jich dvacet čtyři, takže teď už nebudete vybírat pouze mezi dvěma lidmi jako v prezidentských volbách. Máte široký výběr, i když poslední strana, která se jmenovala Strana prázdných židlí a měla všeho všudy tři kandidáty, nakonec z voleb odstoupila, takže zbývá dvacet tři stran, z nichž některé známe a některé neznáme. A jak říkal poručík Dub ve Švejkovi: „Některé známe z té lepší stránky a některé známe z té horší stránky.“Místo volební agitace, protože na žádném náměstí jsem nevyslovil jméno žádné konkrétní politické strany, bych Vás chtěl poprosit jenom o to, abyste k volbám šli. A musím říci, že jsem se snažil plnit své sliby dané před prezidentskými volbami. Ať už to bylo například to, že budu odvádět 30% svého platu do fondu na splácení státního dluhu. Vím, že je to symbolické gesto, ale není dobré, aby například generální ředitel Českých drah bral půl milionu měsíčně. Jsem rád, že novému řediteli Českých drah byl snížen tento plat o polovinu.Potřebujeme se rozhodnout, koho chceme ve vládě. Potřebujeme se rozhodnout, koho chceme ve vedení Parlamentu. Jste svobodní lidé. Nenechte si nic nakukat. Čtěte programy politických stran, ne jenom jejich slogany na billboardech. Přemýšlejte o jejich kandidátech a zjistěte, zda jsou to lidé, o kterých něco víte a kterých si vážíte. A volte tak, aby Vaše volba na budoucí čtyři roky vedla k úspěšné vládě České republiky.Děkuji Vám za pozornost.
2013-01-27;http://www.zemanmilos.cz/cz/clanky/projev-prezidenta-republiky-behem-setkani-s-dobrovolnými-hasici-zachranari-a-pracovniky-cerveneho-krize-ve-vyskove.htm;Projev prezidenta republiky během setkání s dobrovolnými hasiči, záchranáři a pracovníky Červeného kříže ve Vyškově;Vážený pane hejtmane, dámy a pánové,je mi velkou ctí, že tady mohu být dnes s Vámi. Je málo lidí, kterých si vážím víc, než právě těch, kdo pomáhají zachránit lidské životy a lidské zdraví. A protože záchranný systém je opravdu integrovaný, není důležité, zda jde o hasiče jak dobrovolné, tak profesionální, o armádu, o červený kříž, o diecézní charitu, o záchranáře, kterým jsme dnes vedle vzletných slov předali díky panu hejtmanovi sedmnáct nových vozů záchranné služby, protože konkrétní čin je vždy důležitější než pouhá slova.Chtěl bych Vám říci, že politika je mimo jiné také o symbolech, o gestech a o prestiži jednotlivých profesí. Rád Vám proto sděluji, že jako výraz úcty hasičům, ať už dobrovolným, nebo profesionálním, jmenuji dne 28. října velitele hasičského sboru plukovníka Rybu generálem a stejně tak jmenuji generálem dosavadního policejního prezidenta pana Červíčka a prosím, abyste toto oznámení brali jako malý dar, jako malý příspěvek prezidenta republiky, coby vyjádření úcty všem z Vás, úcty Vaší práce.  Děkuji Vám za pozornost.
2013-01-27;http://www.zemanmilos.cz/cz/clanky/projev-prezidenta-republiky-behem-setkani-s-obcany-kyjova.htm;Projev prezidenta republiky během setkání s občany Kyjova;Milí přátelé,především mi dovolte, abych omluvil patnáctiminutové zpoždění, bylo to způsobeno tím, že jsme s panem hejtmanem předávali ocenění záchranářům, dobrovolným a profesionálním hasičům, mimochodem, dobrovolní hasiči tam byli právě z Kyjova, a všem lidem, kteří se podílejí na záchraně lidských životů, na ochraně zdraví a života při povodních. A toto setkání bylo natolik zajímavé a natolik poutavé, že se trochu protáhlo. Prosím, ještě jednou, abyste nám to prominuli.Současně mně toto téma umožňuje, abych místo hysterického třeštění, které někdy, téměř vždy, provází předvolební kampaň, Vás upozornil na věci, které jsou podle mého názoru daleko zásadnější. Vzdejme úctu lidem, kteří pracují pro tuto zemi, vzdejme úctu lidem, jako jsou poctiví baťovští, nikoli „kožení“, podnikatelé, kteří vytvářejí pracovní příležitosti. Vzdejme úctu odborářům, kteří bojují za práva zaměstnanců, vzdejme úctu úspěšným starostům, zejména těm, milý Františku, kteří jsou ve funkci již déle než jedno funkční období, neboť poprvé můžete být zvoleni na základě nesplnitelných slibů, ale když jste zvoleni dvakrát nebo vícekrát, tak to už jste ty sliby museli splnit.Proto jsem začal svoje krátké vystoupení, protože smyslem nejsou dlouhé projevy, smyslem jsou Vaše otázky a můj pokus na tyto otázky odpovědět vyjádřením úcty. Protože v každé předvolební kampani v každé zemi se jednotliví kandidáti a jednotlivé strany špiní, někdy dokonce právem, ale v každém případě platí, že vedle toho negativního, co tady často vidíme a na co si právem stěžujeme, jsou tady krásní pracovití lidé, kteří vytvářejí hodnoty.Rád bych svoje vystoupení skončil tím, co jsem dnes poprvé řekl už ve Vyškově – nejsou obyčejní lidé a pokud někteří politici Vám shovívavě říkají Vy obyčejní lidé, já Vaše zájmy budu chránit. Chraňte si sami svoje zájmy a chraňte si je i svojí účastí ve volbách. Každý z nás je nějakým způsobem neobyčejný, každý z nás něco v životě dokázal, něco se mu povedlo a něco se mu nepovedlo a ten, kdo říká Vy obyčejní lidé, je politický papaláš. Mluvme daleko spíše o normálních lidech a uvědomme si, že někteří politici, které samozřejmě nebudu jmenovat, jsou duševně nenormální.Děkuji Vám za pozornost.
2013-01-26;http://www.zemanmilos.cz/cz/clanky/projev-prezidenta-republiky-behem-setkani-se-zamestnanci-podniku-tos-kurim.htm;Projev prezidenta republiky během setkání se zaměstnanci podniku TOS Kuřim;Vážený pane hejtmane, dámy a pánové,je samozřejmě hezké, že ALTA má výrazné úspěchy ve výrobě, ale já když přijedu do jakéhokoli podniku, tak se především dívám na tváře lidí a dívám se na to, jestli jsou zamračení nebo jestli se usmívají. Pak si to zkoreluji s hospodářskými výsledky podniku a především s jeho průměrnou mzdou a mírou fluktuace, protože to je ze všeho nejdůležitější.Vy dobře víte, jak říkal Churchill, že věří jenom té statistice, kterou si sám zfalšuje. U nás vychází statistika, podle níž je průměrná mzda v České republice pětadvacet tisíc korun. Mnoho z Vás si řekne, kde to číslo vzali, když já beru osmnáct, maximálně dvacet tisíc? Kouzlo chybné statistiky je v tom, že máme brát nejčetnější hodnotu, které se říká medián, a ta je dvacet tisíc korun, čili o pět tisíc korun méně. Tady vidíte, jak statistika dokáže elegantně podvádět. Proč to říkám? Protože jsem se pana Plašila zeptal, jaká je tady průměrná mzda a ukázalo se, že je alespoň mírně nad průměrem celého Jihomoravského regionu. Dokonce i mírně nad celostátním průměrem.Míra fluktuace je celkově v ALTĚ 5% a tady v Kuřimi jsem slyšel dokonce 1%. Když jsou lidé se svojí prací nespokojení, odcházejí a míra fluktuace je vysoká. Když jsou spokojení, zůstávají a cítí se být spolutvůrci úspěchu svého podniku.Rád bych Vám závěrem popřál, aby Váš podnik nejenom prosperoval a získával další zakázky. Pojedeme spolu asi za měsíc na Ukrajinu a věřím, že tam spolu podepíšeme smlouvy, které zajistí část produkce a část zaměstnání. Především bych Vám na závěr popřál, abyste se i nadále, a pokud možno ještě více, cítili spolutvůrci společného díla, abyste byli, jak říkal Tomáš Baťa, nikoli zaměstnanci, ale spolupracovníky.Děkuji Vám za pozornost.   
2013-01-26;http://www.zemanmilos.cz/cz/clanky/projev-prezidenta-republiky-behem-setkani-s-obcany-hodonina.htm;Projev prezidenta republiky během setkání s občany Hodonína;Dámy a pánové,kolečko se nám polámalo. A je potřeba ho dát spravit a je potřeba se naučit hospodařit. Teď je otázka, kdo ho spraví. Celá řada politiků Vám teď ve volební kampani bude tvrdit, že to kolečko spraví oni. Můj názor je, že to kolečko můžete spravit pouze Vy svojí volební účastí. Nebudete sedět za pecí a pak nebudete zlomyslně komentovat ty politiky, které byste sami možná nezvolili, ale kteří byli zvoleni právě díky Vaší volební neúčasti. Já tady opravdu nejsem proto, abych agitoval pro jakoukoli politickou stranu, ale jsem tady proto, abych Vás poprosil o volební účast.Když dovolíte, řeknu Vám stejnou anekdotu, jakou jsem už jednou říkal v Břeclavi, ale doufám, že mi to opakování prominete. Patrik se modlí k Bohu, říká: „Pane Bože dej, ať vyhraji v loterii.“ Modlí se rok, dva roky, tři roky. Třetí rok se otevřou nebesa a Patrikovi se zjeví Hospodin a říká: „Patriku, zželelo se mi tě, vyhraješ v loterii, ale, Patriku, i ty pro to něco musíš udělat. Kup si los!“ A já bych Vám chtěl říci, že chcete-li změnit k lepšímu českou politiku a spravit to rozbité kolečko, musíte si koupit los. Politický los, protože v demokracii je volič, tedy občan, alespoň jeden nebo dva dny suverénem, chcete-li králem, i když u nás nemáme monarchii. Buďte tedy onoho 25. nebo 26. října suverény této země.Jezdil jsem do Hodonína mnohokrát ke svému příteli a bývalému ministru zemědělství Janu Fenclovi. Doufám, že letos na podzim přijedu v listopadu, nebo jak se dohodneme, opět. Říkám to proto, že nejsem v Hodoníně poprvé a doufám, že ani naposledy. Nejsem tady s žádným dlouhým projevem, kterým bych Vás unavoval. Jsem tady proto, abych Vám skládal účty za své asi půlleté činnosti, z níž bylo asi nejdůležitější jmenování tzv. vlády odborníků, díky čemuž se podařilo dosáhnout předčasných voleb, které by jinak nebyly. Naopak by tu byly dosavadní koalice s jednou drobnou personální změnou.Někteří z Vás mně to mohou zazlívat a těm se opravdu omlouvám, že pan Kalousek není ministrem financí. Jiní naopak mohou být rádi, ale na Vaší svobodné vůli teď záleží, kdo bude nejenom ministrem financí, ale kdo bude ministrem zemědělství a jestli tomu resortu bude rozumět a jestli rozezná žito od pšenice. Jsem připraven spíše naslouchat, než mluvit, a jsem připraven nejenom odpovídat na Vaše otázky, ale vyslechnout i Vaše názory a tlumočit je jak členům současné, tak případně po volbách budoucí vládě. Nezapomeňte tedy ještě jednou, kupte si los, jinak ani Hospodin s Vámi nic nedokáže.Děkuji Vám za pozornost.   
2013-01-26;http://www.zemanmilos.cz/cz/clanky/projev-prezidenta-republiky-behem-setkani-s-obcany-breclavi.htm;Projev prezidenta republiky během setkání s občany Břeclavi;Vážený pane hejtmane, vážený pane starosto, milí přátelé,děkuji, že jste v tak hojném počtu přišli, nebudu mluvit dlouho z prostého důvodu. Každý politik, když dostane před ústa mikrofon, tak se rozhovoří a neví kdy přestat. Rekordu v této disciplíně dosáhl Fidel Castro, který mluvil osm hodin. Kdybych ho chtěl překonat, budeme tady asi do půlnoci, ale tak dlouho Vás určitě nezdržím. Budu mluvit přibližně deset minut, protože smyslem tohoto setkání je právě dialog. Už Masaryk říkal, že demokracie je diskuse. A jako přímo zvolený prezident jsem povinen skládat účty za své činnosti ne jenom těm, kdo mě volili, ale i těm, kdo mě nevolili, to za prvé. Za druhé spíše poslouchat Vaše názory, než mluvit sám. A za třetí snažit se tyto názory přenášet na půdu vlády a Parlamentu.  Chtěl bych břeclavským úvodem poděkovat za nádherný kostel s moderní architekturou, protože jsem byl před týdnem v Bruselu a tam existuje cosi, čemu se říká euro architektura. To je do obludnosti zvětšená škatule od bot. Někdy naležato, někdy naplacato, někdy nastojato, ale vždycky z toho vyjde krabice od bot. Váš krásný kostel dokazuje, že i moderní architektura může být stejně tak impresivní, jako architektura křesťanská, která až dosud vytváří především tvář naší krajiny. Jestliže jsem řekl, že jsem povinen skládat účty, tak za prvních šest měsíců mé činnosti bylo celkem asi šest set padesát setkání s nejrůznějšími organizacemi a jednotlivci. Počínaje odbory, asociací hejtmanů, tripartitou, svazem seniorů atd., ale to by Vás asi příliš nezajímalo, dokonce bych řekl, že nemá smysl tento výčet protahovat. Prostě jsem se neflákal, ale Vy víte, že když někdo dělá a dělá to špatně, tak je to horší, než kdyby nedělal vůbec. Aktivní blbec je horší než pasivní blbec. Proto se pokusím soustředit jenom na jedinou věc, o které si opravdu myslím, že bych z ní občanům měl skládat účty, a to je řešení vládní krize.Dne 25. června tohoto roku při jmenování Jiřího Rusnoka premiérem jsem veřejně řekl, že jediná cesta jak opravdu dosáhnout předčasných voleb, je jmenování toho, čemu já říkám vláda odborníků. Moji oponenti říkají vláda úřednická, ale na názvu příliš nezáleží. Společnost se rozestoupila na dva, nechci říci stejné, početné tábory. Jedni, kteří vítají oznámení, že pan Miroslav Kalousek už nebude ministrem financí, nadšeným potleskem. A jiní, kteří ho naopak vítají pískotem. Nedivím se ani jedné straně, ale říkám jim, že teď mají všichni rovné šance. Teď mají všichni možnost jít k předčasným volbám. Nesvrhl jsem Nečasovu vládu, nechci se chlubit cizím peřím. Ona se svrhla sama. Já jsem pouze a jedině zabránil jejímu pokračování tím, že jsem jmenoval Rusnokovu přechodnou překlenovací vládu, aby po dobu do voleb tady byl ministr zemědělství, který rozumí zemědělství, ministr průmyslu, který rozumí průmyslu atd. Jak samozřejmé. Ale když jsem zahajoval Zemi živitelku, říkal jsem: „Blahopřeji zemědělcům k tomu, že po mnoha letech mají ministrem zemědělství toho, kdo rozezná žito od pšenice.“ Myslím si, že odbornost by měla být jedním z hlavních rysů i budoucí vlády, která po volbách z Vaší vůle vznikne.Já už nikam nekandiduji, ale kandidují jiní a prosím, abyste si mezi nimi vybrali na základě toho, co o nich sami víte. Do jaké míry si vážíte jejich zkušeností a jejich práce. A především Vás prosím, abyste šli k volbám. To je jediná předvolební agitace, kterou na všech těchto shromážděních dělám.Dovolte mi, abych Vám závěrem svého vystoupení řekl jednu anekdotu, kterou jsem říkal dnes při obědě, ale rád ji zopakuji. Patrik se modlí k Bohu: „Pane Bože, dej, ať vyhraji v loterii.“ Modlí se rok, dva roky, tři roky. Třetí rok se otevřou nebesa a Patrikovi se zjeví Hospodin a říká: „Patriku, zželelo se mi tě, vyhraješ v loterii, ale, Patriku, i ty pro to něco musíš udělat. Kup si los!“ Chcete-li změnit českou politiku, kupte si los a jděte k volbám!Děkuji Vám za pozornost.   
2013-01-26;http://www.zemanmilos.cz/cz/clanky/projev-prezidenta-republiky-behem-setkani-s-predstaviteli-mesta-breclav.htm;Projev prezidenta republiky během setkání s představiteli města Břeclav;Známé je přísloví, že řeči mají být krátké a klobásky dlouhé, takže každý prezident má něco přinést. Jeden dárek máme s ředitelem protokolu připravený pro Vaše krásné město, ale protože pan starosta řekl, že jsou tady hasiči, tak jsem mu chtěl sdělit, že poprvé po dlouhé době budou mít generála. Pan plukovník Ryba bude jmenován generálem za hasičský sbor dopoledne 28. října tohoto roku.Hasiči už samozřejmě jednoho generála měli a stále ještě mají. Jmenuje se Miroslav Štěpán. Když byl náměstkem ministra vnitra a chodil na moji vládu, tak jsem mu říkal: „Pane Štěpán, s Vaším jménem sem přijít, to vyžaduje kus odvahy. Ne jenom Štěpán, ale ještě Miroslav.“ Nicméně je to člověk, který si u hasičů získal výraznou popularitu, pak jim bylo trochu líto, že podobně jako policisté nemají generála, protože já vím, že je to symbol, ale politika je mimo jiné o symbolech, mimo jiné o gestech, ale běda těm politikům, kteří by dělali jenom symboly a jenom gesta, bylo by to málo.Dovolte, abych pozdravil ještě jednou Vás všechny, a s touto doufám příjemnou zprávou zvlášť pozdravil naše hasiče a poděkoval jim za pomoc, kterou poskytují, kdykoli nás postihnou povodně.Děkuji Vám.      
2013-01-26;http://www.zemanmilos.cz/cz/clanky/projev-prezidenta-republiky-behem-setkani-s-predstaviteli-mesta-hodonin-196330.htm;Projev prezidenta republiky během setkání s představiteli města Hodonín;Pan hejtman se už zmínil o tom, a informovala nás i paní starostka, že v Hodoníně je nezaměstnanost v průměru 19 %. Vzpomínám si, že největší nezaměstnanost byla ve městě Znojmo a jak se zdá, pořadí se převrátilo. My se samozřejmě musíme ptát, proč tomu tak je.Vy, jako zastupitelé tohoto města, máte k dispozici daleko více informací než já. Já se budu snažit alespoň drobným dílem pomoci.Už jsem říkal panu hejtmanovi, že jsem při včerejší návštěvě tzv. podnikatelského inkubátoru v Brně mluvil s jeho ředitelem o tom, že každý rok produkují asi čtyřicet nových začínajících podnikatelů, že mají ambiciózní plány vybudovat jednu opravdu velkou miliardovou firmu a asi šest firem středního rozsahu. S panem hejtmanem jsme dnes byli v podniku ALTA v Kuřimi. Nikoli v Brně, kde se buduje za pomoci Jihomoravského kraje to, čemu já říkám centrum excelence, ale oni se rozhodli používat výraz kompetenční centrum. Když jsem se zeptal, jaký je v tom rozdíl, řekli, že žádný. Nicméně jestliže toto může vzniknout v Kuřimi, snažte se v rámci svých omezených možností, protože každé možnosti jsou omezené, hledat například zdroje i v podniku ALTA. Majitel tohoto podniku se mnou bude v podnikatelské delegaci na Ukrajinu. Jedu ještě před Ukrajinou do Izraele, a pokud se podaří najít odpovídající pracovní příležitosti, tak, aniž bychom cokoli s panem hejtmanem slibovali, můžeme slíbit pouze jediné, že se o to pokusíme. Zda se nám to podaří, či nepodaří, nechme zatím budoucnosti.Nepřišel jsem proto, abych pronášel dlouhé projevy, přišel jsem spíše proto, abych naslouchal. Byla velmi zajímavá beseda s občany na náměstích a jediné, co jsem říkal, protože jsem občas podezřívaný, že tady dělám politickou agitaci, je, že agituji za účast ve volbách, aniž bych jmenoval jakoukoli politickou stranu. 
2013-01-25;http://www.zemanmilos.cz/cz/clanky/projev-prezidenta-republiky-behem-setkani-s-obcany-mesta-brna.htm;Projev prezidenta republiky během setkání s občany města Brna;Milí přátelé,dovolím si jednu úvodní poznámku. Děkuji, že jste přišli v hojném počtu, děkuji za Váš potlesk, uvidíme, jestli budete tleskat i tehdy, až naše setkání skončí, ale chtěl bych pozdravit toho jednoho pána s píšťalkou. Rád bych Vám všem tady řekl jednu krásnou historku, která není určena pouze jemu. Když skončila druhá světová válka v Tichomoří, část japonských vojáků si nevšimla, že válka skončila a potulovala se ještě několik let v džungli a bojovala. Chtěl bych tomu pánovi říci, že prezidentské volby už skončily. A až ho někdo vysvobodí z džungle, přeji mu vše nejlepší.Nyní mi dovolte, abych Vám řekl, proč jsem za Vámi přijel. Každý prezident, a tím spíše prezident přímo zvolený občany, má za povinnost skládat těm, kdo ho zvolili, ale i těm, kdo ho nevolili, účty ze své činnosti. Má jim říci, co se mu povedlo, ale také se poctivě přiznat k tomu, co se mu nezdařilo. Jsem ve funkci zhruba šest měsíců, což už je dostatečně dlouhá doba, abych jenom neseděl na Hradě, případně v Lánech, ale také něco dělal. Víte, že jsem původně chtěl na setkání s občany vyjet už v červenci a překazila to vládní krize. Někdy jsem obviňován z toho, že jsem způsobil pád Nečasovy vlády, jak napsal jeden novinář, tím, že jsem dal do čaje panu Nečasovi afrodiziakum. Není to pravda a myslím si, že pan Nečas ani afrodiziakum nepotřeboval. Nicméně když Nečasova vláda padla, a padla proto, že premiér podal demisi, stál jsem jako prezident před rozhodnutím, zda potvrdit dosavadní vládu s drobnou kosmetickou změnou, kde pana Nečase měla vystřídat paní Miroslava Němcová a kde by jinde byli všichni stejní ministři a stejný program, jako v té předchozí vládě. Chtěl bych se tedy omluvit minimálně onomu vytrvale pískajícímu pánovi s píšťalkou, je to mimochodem skvělé cvičení na plíce, že jsem ho připravil o Miroslava Kalouska v křesle ministra financí, že jsem ho připravil o Karla Schwarzenberga v křesle ministra zahraničí a tak dál a tak dál. Ano, to jsem skutečně udělal. Některým se to může líbit, jiným se to líbit nemusí, to je demokracie, ale možná si někteří z Vás vzpomenou, že 25. června při jmenování Jiřího Rusnoka premiérem jsem řekl: „Toto je nejkratší cesta k předčasným volbám.“Tím jsem splnil základní slib, který jsem občanům této země dal. Jsou to svobodní lidé, kteří se v následujících volbách mohou rozhodnout pro jakoukoli politickou stranu. Pokud se nemýlím, kandiduje jich dvacet čtyři, některé z nich naprosto neznámé. Všimnul jsem si, že je tam i Strana prázdných židlí, která měla tři celostátní kandidáty, ale mám dojem, že na poslední chvíli odstoupila z voleb. Takže řekněme dvacet tři politických stran. Máte tedy stejně široký výběr jako v potravinové samoobsluze, kde si můžete vybrat z dvaceti tří druhů sýrů. Některé z nich Vám budou chutnat, některé budou páchnout, ale nemáte na výběr pouze jediný druh sýra a nemáte ani povinnost jít volit. Máte právo jít volit. A protože tady nedělám reklamu žádné politické straně, chci Vás poprosit úvodem svého vystoupení, které je tak stručné pouze proto, aby bylo více času na Vaše dotazy, o jednu jedinou věc – prosím, jděte k volbám. Protože ten, kdo nevolí, volí, ale neuvědomuje si to, že se jeho propadlý hlas rovnoměrně rozdělí mezi všechny strany, které do Parlamentu prošly, včetně té strany, kterou by on sám nikdy nevolil. Jít k volbám, číst programy a setkávat se s kandidáty, je pro každého rozumného člověka to nejdůležitější, co je třeba udělat, abyste pak nenadávali u piva, nebo zrovna tady na náměstí Svobody, koho, ne Vy, ale ti druzí, zvolili. A prosím pěkně, nečtěte jenom slogany na billboardech, to je to nejmenší, věnujte dvě hodiny svého vzácného času tomu, abyste znali, ne kdo Vám co slibuje, ale jestli je schopen svoje sliby splnit. Přeji Vám šťastnou ruku při volbách a děkuji Vám za pozornost.
2013-01-25;http://www.zemanmilos.cz/cz/clanky/projev-prezidenta-republiky-na-podnikatelske-fakulte-vysokeho-uceni-technickeho-v-brne.htm;Projev prezidenta republiky na Podnikatelské fakultě Vysokého učení technického v Brně;Dámy a pánové,dovolte, abych se Vám představil. Jsem diktátor, ruský agent a ničitel parlamentní demokracie v České republice. Budu mluvit maximálně deset minut, protože si myslím, že smyslem našeho setkání je diskuse. Ale už pan rektor mluvil o mediálním obrazu, který se o každém z politiků vytváří, a já si myslím, že jediný způsob jak tomuto mediálnímu obrazu čelit, je mluvit s co nejvíce lidmi v posluchárnách na náměstích i při jiných příležitostech.Dovolte mi, abych svoje vystoupení začal historickou paralelou. Ve Francii vycházel počátkem 19. století deník, který se jmenoval Le Moniteur. Roku 1815 se Napoleon vylodil z Elby. Titulní stránka deníku Le Moniteur obsahoval sdělení „Krvežíznivý tyran na jihu Francie“. Druhý den „Uchvatitel obsadil Marseille“. Třetí den „Uzurpátor postupuje na Lyon“. Čtvrtý den „Napoleon Bonaparte ve Versailles“. Pátý den „Celá Paříž nadšeně uvítala jeho císařské veličenstvo“. Dovolte mi, abych tímto konkrétním příkladem ilustroval svůj laskavý vztah k médiím, který koneckonců existuje celou moji politickou kariéru, ale jak vidíte, vůbec mi to neuškodilo. Podotýkám, že redaktoři La Moniteuru byli jedni a titíž celých pět dnů těchto hlavních titulků.Nyní mi v těchto zbývajících pěti minutách dovolte, abych místo sebeironického představení řekl, co jsem. Jsem politický řemeslník jako každý jiný. Jako starosta, jako hejtman, jako poslanec či senátor. Protože politika, vážení kolegové, je řemeslo jako každé jiné a toto řemeslo se musíme naučit a musíme znát jeho pravidla. Po revoluci v listopadu 1989 u nás neexistovali političtí řemeslníci v dobrém slova smyslu, tedy profesionálové. Museli jsme se toto řemeslo naučit, vhodili nás do studené vody. Někdo se naučil plavat, někdo se utopil, ale uplynulo více než dvacet let a bylo by zapotřebí vrátit se k normálním standardům politického života. To znamená, že když někdo kandiduje do parlamentu, a já tady opravdu nebudu dělat žádnou volební kampaň, ani tady, ani kdekoli jinde, tak by měl za sebou mít nějaké vykonané dílo. Měl by umět řídit nějaký společenský celek. Je celkem jedno, jestli je to úspěšný starosta, úspěšný hejtman, úspěšný podnikatel, nebo kdokoli jiný. Když se za sebou ohlédne a něco za ním je, má právo postoupit dál. Když sleze z lokomotivy, anebo ze školní lavice, pokud možno nikoli v právnické plzeňské fakultě, a vstoupí do parlamentu, dostane ponorkovou nemoc, odcizí se těm, kdo ho omylem zvolili, a nakonec s ostudou skončí. Politologie je tzv. soft science, měkká věda, a většinou ji učí ti, kdo chtěli být politiky a neměli na to. Podobně jako medicínu mohou někdy učit neúspěšní chirurgové s vysokým počtem smrtelných případů.Chtěl bych Vás varovat před tímto přístupem a chtěl bych Vám doporučit vzpomenout si, že Bill Clinton před tím, než se stal prezidentem Spojených států, byl guvernér Arkansasu, že Jacques Chirac před tím, než se stal francouzským prezidentem, byl starostou Paříže a konečně Gerhard Schröder před tím, než se stal spolkovým kancléřem, byl ministerským předsedou jedné ze spolkových zemí a za živého boha si nedokážu vzpomenout, jaká to byla.Politika, přátelé, je žebřík. Žebřík, po jehož šprušlích vystupujete nahoru. Někdy spadnete a nabijete si ústa. Síla osobnosti se pozná teprve při tomto pádu, nikoli při stoupání vzhůru. Tomáš Baťa ve svém životě zkrachoval třikrát, což se málo ví, a stal se, možná i díky těmto třem pádům, Tomášem Baťou. Proto bych chtěl říci, nevěřte těm, kdo se domnívají, že po tom žebříku kamzičím skokem vyskočí až na vrcholek. Možná, že se jim to někdy i povede, ale nebudou mít onu trapnou a nudnou zkušenost politického řemesla a nedostatek této zkušenosti jim znemožní zvládat každodenní šedivé a nudné překážky, krize a konflikty, které se vyskytují v každé společnosti.Dovolte mi proto, abych Vás závěrem svého vystoupení, protože deset minut se chýlí ke konci, poprosil o jednu jedinou věc. Jděte volit, ať budete volit jakoukoli politickou stranu. Protože Ústava České republiky nezná dolní limit pro volební účast a často, jak vidíte třeba v senátních volbách, dvacet nebo dokonce deset procent aktivních voličů dokáže vybrat tu stranu, kterou by ti pasivní voliči v životě nevolili. Ale protože mají pocit, že se politika nedá ovlivnit, ať dělají, co dělají, tak zůstanou doma a pak u televize nebo u piva nadávají na ty politiky, které paradoxně oni sami zvolili svojí neúčastí k volbám. Protože ten, kdo se neúčastní voleb, volí taky, jenom o tom neví. Čtěte programy a čtěte, kdo je na kandidátkách a zda to je důvěryhodná osobnost, kroužkujte lidi, kterých si vážíte a kteří za sebou něco mají, ať už je to zasazený strom, postavený dům, anebo zplozený syn či dcera, což je mimochodem aktivita docela příjemná, zatímco postavit dům nebo zasadit strom je poněkud obtížnější.Přál bych Vám jen jedno jediné. Aktivní občanství, ne jenom nazírání. Já mám hrozně rád Izrael. Za několik týdnů tam pojedu. Po holocaustu měli židé jedno krásné heslo: „Již nikdy jako ovce.“ Myslím si, že i když nám, díky bohu, nehrozí žádný holocaust, ono pasivní přijímání politiky jako něco daného a neovlivnitelného je přístup ovcí, takže bych Vám doporučil - buďte berani.Děkuji Vám za pozornost.    
2013-01-25;http://www.zemanmilos.cz/cz/clanky/projev-prezidenta-republiky-behem-setkani-s-laureaty-ceny-jihomoravskeho-kraje-2004---2012.htm;Projev prezidenta republiky během setkání s laureáty Ceny Jihomoravského kraje 2004 - 2012;Vážený pane hejtmane, dámy a pánové,chtěl bych navázat na pana hejtmana, protože mě čeká podobný úkol, a to předat 28. října státní vyznamenání asi třicítce lidí, kteří buď dali lidem práci, nebo radost. Úsměv svým hereckým výkonem, práci svými podnikatelskými schopnostmi, hrdost, pokud to byli sportovci, kteří proslavili jméno České republiky a další.A chtěl bych Vám říci, že si velmi dobře uvědomuji, jakým oceánem závisti je Váš ostrov pozitivní deviace obklopen, kolik lidí Vaši práci komentovalo, aniž by jí jakkoli rozumělo, kolik lidí Vás pomlouvalo a kolik lidí prokazovalo často bezmocný vztek nad tím, že jste to byli právě Vy, kdo jste solí země tohoto kraje. Právě proto jsem si v programu pana hejtmana vyžádal, nebo chcete-li vyprosil, setkání s Vámi. Navrhoval bych, abychom tyto tři stoly srazili dohromady, budou-li organizátoři souhlasit, a ti z Vás, kdo si budou přát si trošku popovídat, tak abychom zde pohodlně seděli a nemuseli stát, neboť už Karel Čapek napsal: „Člověk, který stojí, lidem káže, člověk, který sedí, si s lidmi povídá.“ A Winston Churchill říkal: „Dožil jsem se tak vysokého věku proto, že kdykoli jsem mohl sedět a nemusel jsem stát, seděl jsem, a kdykoli jsem mohl ležet a nemusel jsem sedět, ležel jsem.“ A jak víte, celou druhou světovou válku z poloviny odřídil z postele. Postel tady nemáme, ale pojďme si povídat a pojďme si sednout.Velice Vám děkuji za to, že jste přišli. A až nám přinesou dobré moravské víno, dovolte mi, abych si s Vámi připil a poděkoval Vám nejenom za Vaše výkony, za ty poděkoval už pan hejtman, ale za to, že jste odolali jako ostrov oceánu závisti, který mnohé z Vás obklopoval a který je velmi těžké překonat.Na Vaše zdraví a na Váš nejenom minulý ale i budoucí úspěch. 
2013-01-13;http://www.zemanmilos.cz/cz/clanky/projev-prezidenta-republiky-pred-tiskovou-konferenci-k-ukonceni-tridenni-navsteve-pardubickeho-kraje.htm;Projev prezidenta republiky před tiskovou konferencí k ukončení třídenní návštěvě Pardubického kraje;"Dovolte mi, abych na Vás, pane hejtmane, navázal. Tuto informaci (darování dýmky hejtmanem Pardubického kraje) publikoval deník Právo. Dokonce i publikoval moji odpověď, kde jsem panu hejtmanovi poděkoval, ne dnes, ale asi před dvěma dny, za předání dýmky ani jedno ani druhé není pravdivé, což potvrzuje můj laskavý názor na česká média. Pro doplnění uvádím, že dýmku mi věnoval ve skutečnosti asi před týdnem pan ministr životního prostředí Podivínský, když jsme spolu sázeli Sekvoj vždyzelený v lánském parku. Takže to máme asi vyřízené účty s médii, pane hejtmane a teď můžeme přejít k podstatně důležitějším věcem.Chtěl bych jak panu hejtmanovi a jeho týmu, tak svému týmu v čele se šéfem Protokolu Jindřichem Forejtem, velice poděkovat za skvěle odvedenou práci. Myslím si, že to bylo užitečné z mnoha důvodů. Říkal jsem na oněch opravdu zaplněných náměstích, že prezident má skládat účty a spíše naslouchat než mluvit. Skládal jsem tedy účty. V některých případech mě vítaly transparenty politických odpůrců, těm jsem vlídně vzkázal, že mi trochu připadají, jako japonští vojáci, kteří v době kdy skončila druhá světová válka, zůstali zapomenuti v džungli a ještě několik let v té džungli bloudili, aniž by si všimli, že válka skončila. Teď neprobíhá žádná prezidentská kampaň, nemá tedy cenu bojovat proti mně a nemá cenu, aby to bylo heslo jakékoli politické strany. Doufám, že některá hesla budou duchaplnější.Na druhé straně právě dnes zde byla asi tisícovka lidí, když odečtu školní mládež, jsem viděl opačný transparent „Děkujeme prezidentovi za svržení vlády"", takže jsem naopak tohoto nositele transparentu taktně upozornil, že vláda Petra Nečase se svrhla sama a já jsem pouze zabránil jejímu pokračování.Daleko důležitější, než tyto, řekněme problémy, jsou podle mého názoru konkrétní návštěvy závodů. Prezident má navštěvovat jak závody prosperující, jako byl např. závod na výrobu lokomotiv nebo autobusů, tak závody neprosperující, jako byla Pardubická Explosia. A protože má podle Ústavy právo konzultovat s jednotlivými ministry, mám právo brát podnikatele do svých podnikatelských misí, chtěl bych Vám na závěr říci, že zůstanu u svého principu. To znamená, na podnikatelské mise se mnou pojedou, budou-li si to přát a oni si to přejí - manažeři těch prvních dvou zmíněných závodů. A nepojede se mnou žádný manažer závodu, který je ztrátový a který nedokáže ten závod dobře řídit. Oddělit úspěch od neúspěchu je stejně důležité, jako oddělit pravdu od lži, ať už se to týká maličkostí typu této dýmky, za kterou ještě jednou panu hejtmanovi děkuji, anebo uvádění počtu občanů na náměstích, které byly, podle zaměření tisku, dvakrát nebo třikrát nižší než byla reálná skutečnost.Děkuji Vám za pozornost.  "
2013-01-13;http://www.zemanmilos.cz/cz/clanky/projev-prezidenta-republiky-pri-setkani-s-obcany-v-moravske-trebove.htm;Projev prezidenta republiky při setkání s občany v Moravské Třebové;"Dobrý den,já velice děkuji těm, kdo v tomto ne příliš hezkém počasí, i když támhle už vychází sluníčku, a ne příliš výhodnou hodinu, přišli. Chtěl bych poděkovat za hojnou účast a chtěl bych Vás možná překvapit. Občas vidím, zejména čím blíže jsem Praze, transparenty, které mají voliči bývalého prezidentského kandidáta. A já když vidím tento transparent, tak se usměji a vzpomenu si na japonské vojáky, kteří, když skončila druhá světová válka, ještě bojovali v džungli, protože si nevšimli, že tato válka je u konce. Stejně tak je u konce prezidentská kampaň. Někdo vyhrál, někdo prohrál, to už se v životě stává. Ale teď tady vidím úplně jiný transparent, kde děkovali za odstranění zločinné vlády a já bych, i když tento transparent je mi celkem přátelsky nakloněn, a protože jsem tady pro to, abych jako přímo zvolený prezident Vám občanům skládal účty, se nechtěl chlubit cizím peřím.Za prvé žádnou zločinnou vládu jsem neodstranil. Minulá vláda se odstranila sama tím, že pan premiér Petr Nečas podal demisi a podle zákona s demisí premiéra odchází celá vláda. Jestli mám nějakou zásluhu, tak snad na tom, že jsem zabránil ustavení vlády, která by pokračovala ve stejném složení, až na jednu výjimku, a se stejným programem. S tím někteří souhlasí, někteří nesouhlasí, ale ve svobodných volbách se budou moci rozhodnout, kdo z nich má většinu. Takže někteří mi děkují, že Kalousek není již ministrem financí a některým to přijde líto, ale mají vždy možnost se rozhodnout, zda jsou nebo nejsou pro pokračování vlády, která tady byla v minulosti.Dále bych chtěl za sebe odmítnout termín „zločinná vláda"". Víte přátelé, já si myslím, že ta vláda byla především nekompetentní a chtěl bych to ilustrovat alespoň jedním příkladem. Když jsem zahajoval Zemi živitelku, tak jsem řekl: „Blahopřeji zemědělcům, že po mnoha letech mají konečně ministra, který rozumí zemědělství, a který rozezná žito od pšenice."" a něco podobného je s průmyslem, něco podobného je s dopravou a s ostatními resorty, takže pokusme se, až půjdeme k volbám, vybírat lidi na kandidátkách jednotlivých stran, kteří už něco v životě dokázali, za kterými je vykonaná práce a ne jenom sliby.A protože program našeho setkání určujete Vy a politik by neměl být jako Fidel Castro, který mluví šest až osm hodin, tak bych skončil toto úvodní slovo tak, aby bylo o to více času na debatu s Vámi, aby každý z Vás mohl vyjádřit svůj názor, zejména o to prosím svoje oponenty, protože i oponentům je třeba dát slovo, aby svoje mínění formulovali. A i když tady trochu supluji roli moderátora, protože dotazů bývá obvykle mnoho, prosím ty, kdo se chtějí zeptat, aby se pomaličku protlačili do prvních řad, aby se na ně dostalo, a aby buď moderátor, nebo jeho spolupracovník či spolupracovnice nemuseli chodit příliš daleko.Jsem tady proto, abych Vám řekl, co jsem za půl roku udělal, bylo toho samozřejmě víc, ale myslím si, že nejdůležitější byly dvě věci. Zabránit pokračování nekompetentní vládě, opakuji, neříkal bych zločinnou, říkal bych nekompetentní a za druhé, a to už jsem řekl 25. června, dát lidem samotným občanům této země možnost, aby byly předčasně volby a řekl jsem při jmenování Jiřího Rusnoka, toto je nejkratší cesta k předčasným volbám. Dal jsem Vám sliby, oba dva sliby jsem, díky bohu splnil, a až sem přijedu za rok, protože do krajů budu jezdit pravidelně, musíte mě zkoušet z toho, zda plním i sliby další.Děkuji Vám za pozornost.  "
2013-01-13;http://www.zemanmilos.cz/cz/clanky/projev-prezidenta-republiky-pri-setkani-se-studenty-vojenske-stredni-skoly-vyssi-odborne-skoly-ministerstva-obrany.htm;Projev prezidenta republiky při setkaní se studenty Vojenské střední školy Vyšší odborné školy Ministerstva obrany;"Dobrý den dámy a pánové,smyslem našeho setkání je právě exkurse. Dovolte mi proto, abych byl velmi stručný a začal jedním citátem: „Proč máme bojovat za zemi, kterou vůbec neznáme?"". Dalo by se říci, že tento citát pronesl český publicista v roce 2012, když se jednalo o akci v Afghánistánu. Není tomu tak. Tento citát je daleko starší, jeho autorem je bývalý britský premiér Neville Chamberlain a byl pronesen v září 1938, před uzavřením Mnichovské dohody.Některé historické situace se opakují. Jsou pacifisté, kteří říkají, že naše armáda má být bojeschopná, že nemáme vysílat žádné zahraniční mise, a protože nám, díky bohu, nehrozí nebezpečí útoku od našich sousedů, tak vlastně zbývá jedna jediná role naší armády a to je role integrovaného záchranného systému. Nechci tuto roli naprosto podceňovat, ale chci Vám říci, že boj proti terorismu je bojem dlouhodobým, možná trvalým, že je to boj proti světově propojené teroristické síti a je vždy lepší bojovat proti nepříteli tisíce kilometrů od našich hranic, než ho pouštět do bezprostřední blízkosti. Proto zřejmě budu prvním prezidentem, který Afghánistán navštíví, z toho prostého důvodu, že mluvit o boji proti teroristům a nejet do Afghánistánu, je tak trošku protimluv.Dovolte mi, abych Vám stejně jako pan ministr, popřál hodně zdraví a štěstí. Plně souhlasím z jeho názorem, že každý z Vás má v torně ministerskou hůl, i když to neznamená, že budeme zvyšovat počet ministrů obrany a sám, abych si přál, aby pan ministr zůstal ve své funkci co nejdéle. Nu, a pokud jde o obvyklé přání, abyste se dobře učili, já se k němu naprosto připojuji, pouze bych rád připomněl, že Einstein měl na střední škole trojku z fyziky.Děkuji Vám za pozornost.    "
2013-01-12;http://www.zemanmilos.cz/cz/clanky/projev-prezidenta-republiky-pri-setkani-se-zamestnanci-spolecnosti-cz-loko.htm;Projev prezidenta republiky při setkání se zaměstnanci společnosti CZ LOKO;Dámy a pánové,děkuji, že jste přišli. U každé návštěvy významného průmyslového podniku trvám na tom, aby tam bylo především setkání se zaměstnanci, protože takové ty prohlídky - nalevo vidíte, napravo vidíte a žádná lidská tvář, to není příliš zajímavé, zvlášť, když se to často opakuje. A toto setkání dělím do dvou skupin. Tam, kde se zaměstnanci mračí a tam, kde se usmívají. Včera jsem byl v Explosii, je to firma, která má průměrnou mzdu 21 000,- a je ve ztrátě. Jak jsem byl informován, Vy máte průměrnou mzdu, zdůrazňuji průměrnou mzdu, 27 000,- bez managementu. Já vím, že to nemá každý z Vás, já jsem to uvedl jako průměr, ale důležité je, že je to bez managementu, čili rozdíl mezi neúspěšnou a úspěšnou firmou je 6 000,- měsíčně, což už je hodně a já bych Vám chtěl blahopřát k úspěchu Vašeho podniku, protože Baťovsky vedené firmy nemluví o zaměstnancích, mluví o spolupracovnících.Samozřejmě, že slibovat je velmi snadné. Plnit sliby je těžší, pan hejtman svůj slib splnil a nyní je to na mně. Jsem vydáván pravicovým tiskem za ruského agenta, ano, je to pravda, teď jedu do Izraele, tam budu izraelský agent, pak jedu na Ukrajinu, tam budu ukrajinský agent atd. Vlastně příští týden letím do Bruselu, takže budu asi agent Evropské unie. Ale snažím se být v tom dobrém slova smyslu agentem všech Baťovských úspěšných podnikatelů. Nebudu se vymlouvat na omezené možnosti prezidenta, jak jste viděli v nedávné vládní krizi, ony ty možnosti zase tak úplně omezené nejsou, ale protože chápu, že Vaše perspektivní hlavní odbytiště je Ruská federace, mohu slíbit dvě věci. Ten první slib je méně důležitý, ale až pojedu příští rok do Ruska, vezmu majitele této firmy s sebou do podnikatelské mise a těším se, že se tam opět setkáme s naším společným známým, generálním ředitelem ruských železnic Vladimírem Jakuninem. A protože prezidenti přijíždějí a odjíždějí a mají s sebou vždy v letadle několik desítek schopných podnikatelů, tak ten druhý slib je důležitější, ale ten už jsem v podstatě splnil. Vláda asi před měsícem jednomyslně schválila vyslání Vladimíra Remka jako našeho velvyslance do Ruské federace. On předtím vedl obchodní oddělení a byl velmi úspěšný. A v Rusku kosmonaut otevírá dveře skoro všude. My máme tedy jednoho kosmonauta, oni jich mají podstatně víc, ale ten kosmonaut něco znamená a velvyslanec tam zůstává trvale, takže bude ku pomoci těm podnikům, které chtějí proniknout na ruské trhy, dlouhodobě možná o hodně více prospěšnější, než když tam přijede prezident, potřese si rukou, přimluví se za podnikatele a zase odjede.Blahopřeji Vám k tomu, že pracujete v úspěšném podniku a protože jsem bývalý prognostik, věřím, že společným úsilím najdeme dostatečný odbyt pro Vaše lokomotivy i ostatní výrobky. Přeji Vám úspěch.  
2013-01-12;http://www.zemanmilos.cz/cz/clanky/projev-prezidenta-republiky-pri-setkani-s-obcany-na-namesti-v-ceske-trebove.htm;Projev prezidenta republiky při setkání s občany na náměstí v České Třebové;Vážený pane hejtmane, dámy a pánové,děkuji za pozvání do České Třebové. Program setkání s občany má vždy dvě části. Ta první, méně důležitá, je skládání účtů a ta víceméně existuje v každém městě stejná. A ta druhá, důležitější, kde právě Vy tvoříte program mé návštěvy, jsou Vaše dotazy. Já se teď snažím přečíst ten transparent, ale je to bohužel příliš daleko. Ano, vypálit, počůrat, posolit, to je skutečně, co jsem řekl na setkání o Straně zelených, když bránila dostavbě dálnic, železničních uzlů a vodních staveb, máte pravdu, citoval jste mě správně.Ale dovolte, abych se vrátil k tématu, čili ta druhá část našeho setkání se týká právě Vašich dotazů, názorů a připomínek, protože prezident přímo volený občany má méně mluvit a více naslouchat. Kdybych měl vyjmenovat to, co se mi za prvního půlroku prezidentování povedlo a nepovedlo, byl by to v obou případech dlouhý seznam. Například u jmenování ústavních soudců mám hokejové skóre 7:2 v můj prospěch, ale to by Vás zase příliš nezajímalo. Ale to, co téměř všechny z Vás zajímá, je vládní krize. Nechci se chlubit cizím peřím, a proto se nebudu vydávat za toho, kdo svrhnul vládu Petra Nečase, protože ta se svrhla sama, podala demisi a přede mnou jako prezidentem republiky byl úkol jmenovat novou vládu a byly zde v podstatě jenom dvě možnosti - buď jmenovat vládu tzv. stojedničkové koalice, to znamená Nečasovu vládu bez Nečase, se stejnými ministry, až na jedinou výjimku, a se stejným programem, anebo jmenovat takovou vládu, která zemi přivede k předčasným volbám. 25. června při jmenování Jiřího Rusnoka premiérem jsem řekl, že toto je nejrychlejší cesta k předčasným volbám, protože strany vládní koalice si tuto vládu přát nebudou a opoziční strany předčasné volby uvítají. Stalo se. Takže já se občas na náměstích omlouvám právě nositelům těchto a podobných transparentů, že jsem nenechal u moci pana Miroslava Kalouska, pana Karla Schwarzenberga a další důvěryhodné ministry, takže dnes mají občané možnost mít ministrem zemědělství člověka, který rozumí zemědělství, ti, kdo dělají v dopravě, člověka, který léta v dopravě pracoval, mimo jiné jako generální inspektor Českých drah. Prostě mají ministry, kteří rozumí svému rezortu a jak se Vy sami rozhodnete ve volbách je Vaše věc a já tady nejsem proto, abych propagoval jakoukoli politickou stranu, a do krajů budu samozřejmě jezdit trvale, bez ohledu na to, zda náhodou probíhá, nebo neprobíhá nějaká volební kampaň. Ale jediné, o co bych Vás závěrem poprosil, je, abyste k volbám šli, protože kdyby v extrémním případě šel k volbám jeden jediný volič a hodil do urny, nikoli pohřební, ale volební, svůj hlasovací lístek, pak strana, kterou bude volit, tento jeden jediný volič dostane 100 % hlasů. To je paradox, který si mnozí z nás neuvědomují, a když jde k volbám 40 % voličů a 60 % občanů zůstane doma, tak to neznamená, že proti někomu protestujete svojí neúčastí, znamená to jenom to, že část Vašeho hlasu připadne té straně, která se do Parlamentu dostane a to každé straně, takže Vy vlastně dáte část svého hlasu i té straně, kterou byste sami nikdy nevolili.Dovolte mi proto, abych Vám popřál šťastnou ruku při volbách, poprosil Vás, abyste sledovali nejenom slogany na billboardech, ale především programy jednotlivých stran a konečně, abyste si na kandidátkách kroužkováním vybrali takové osobnosti, které znáte, kterým důvěřujete a kteří už v životě něco dokázali.Děkuji Vám za pozornost. 
2013-01-12;http://www.zemanmilos.cz/cz/clanky/projev-prezidenta-republiky-pri-navsteve-orlickoustecke-nemocnice.htm;Projev prezidenta republiky při návštěvě Orlickoústecké nemocnice;Dámy a pánové,byl jednou jeden politik, který radil zemědělcům co dělat s kukuřicí. Pak navštívil Bajkonur a radil kosmonautům, jak nejlépe létat do vesmíru. Pak navštívil nemocnici, jako já, a radil lékařům, jak léčit a nakonec skončil v OSN a radil světovým politikům, jak se má dělat správný boj za mír až do poslední oběti. A na podtržení svých slov si zul střevíc a mlátil jím do stolu.Já bohužel nemám, narozdíl od Nikity Sergejeviče Chruščova, tak polyhistorické vzdělání jako on, takže kdykoli přijedu kamkoli, tak spíš naslouchám, než abych sám mluvil, protože roli prezidenta nevidím v poučování, ale v tom, že prezident má podle Ústavy právo povolávat si jednotlivé ministry. Koneckonců jmenuje, jak jsem předvedl, i premiéra a konzultovat s nimi, co? To, co si myslím, no tak to by bylo zatraceně málo, ale to, co jako prezident slyším právě i od Vás. Já se pokládám za prezidenta všech občanů, naslouchám odborníkům, přemýšlím o tom a snažím se to tímto způsobem přenášet Vaše názory jak směrem na vládu, tak k Parlamentu.Ale aby to nebylo jenom toto úvodní slovo, rád bych se s Vámi poradil o jednom tématu, kde bych naopak kladl otázku já Vám. Vždy jsem vycházel z něčeho, co jsem považoval téměř za axiom, a sice že ministr má být odborník, a že pokud někdo byl úspěšným ředitelem nemocnice, v daném případě ředitelem po dobu patnácti let a asi víte, o kom mluvím, takže téměř automaticky bude úspěšným ministrem. Byl jeden ministr, který tuto mojí představu drobně narušil. A protože Vy, narozdíl ode mě, se v tomto oboru vyznáte dobře, tak já, aby tento axiom nebyl otřesen, nebo aby se naopak stal pouhou pracovní hypotézou, bych se rád zeptal na Váš názor. Což není žádná nepřátelská poznámka vůči bývalému ministru zdravotnictví, naopak on byl hodnocen poměrně velmi pozitivně, právě jako ředitel Královéhradecké nemocnice. No a mě samotného by zajímalo, co způsobilo, že toto hodnocení na té centrální, nebo ministerské úrovni postupně klesalo, takže budu rád, když mi na tuto otázku odpovíte, nebo se pokusíte odpovědět a já naopak budu pozorně naslouchat Vašim názorům.      
2013-01-12;http://www.zemanmilos.cz/cz/clanky/projev-prezidenta-republiky-pri-setkani-s-obyvateli-privratu.htm;Projev prezidenta republiky při setkání s obyvateli Přívratu;Dámy a pánové,jsem hrozně rád, že jsem v zemi krále Miroslava. A chtěl bych pozdravit nejenom současného pana starostu, ale i dlouholetého bývalého pana starostu Miroslava Veselého, se kterým jsem se pozdravil při příjezdu, protože on založil něco, co je úžasné - Společnost pro veselejší současnost. A já si myslím, že tím je Přívrat, mimo jiné, ojedinělý a já nebudu kázat, znáte šedivé, nudné politiky, kteří Vám vysvětlují, že oni jsou geniální, jejich konkurenti, že jsou imbecilové, často je to právě naopak, to znamená oba jsou imbecilové. Ale v každém případě, místo dlouhého povídání bych v úvodním slově řekl rád něco, co jsem ještě neřekl na žádném náměstí, protože Přívrat je Přívrat, jak řekl pan hejtman. Když jsem teď byl v podniku LOKO a včera v podniku Explosia, tak v podniku LOKO jsem viděl usměvavé tváře zaměstnanců, v podniku Explosia jsem viděl naštvané tváře zaměstnanců. A já když přijedu někam, kde se setkávám se zaměstnanci, Baťa jim správně říkal spolupracovníci, tak se dívám na to, jestli se usmívají, nebo mračí a podle toho si říkám, že ten podnik nebo ta obec je spokojená se svým starostou, nebo by ho nejraději svrhla při nejbližších volbách a protože na Vašich tvářích vidím většinou úsměvy a žádné velké zamračení, tak bych Vám chtěl poděkovat za toto pozvání.Přál bych si, aby úsměv vstoupil i do politiky, aby na sebe politici neštěkali, dokázali si dělat legraci nejenom jeden z druhého, ale to, co je přátelé nejdůležitější, aby si dokázali dělat legraci sami ze sebe.Děkuji Vám za pozornost. 
2013-01-12;http://www.zemanmilos.cz/cz/clanky/projev-prezidenta-republiky-pri-setkani-s-obcany-v-usti-nad-orlici-.htm;Projev prezidenta republiky při setkání s občany v Ústí nad Orlicí ;"Vážený pane starosto, dámy a pánové,k Ústí nad Orlicí mám trošku zvláštní vztah. Můj dědeček tady byl přednostou železniční stanice ve staré budově Ústeckého nádraží a moje maminka, když mi bylo asi deset let, mě k té budově vzala a téměř se slzami v očích ukazovala služební byt mého dědečka. Vylezli jsme tenkrát na Andrlův chlum a já jsem se pak asi po čtyřiceti pěti letech, byl na to starou budovu Vašeho nádraží znova podívat a měl jsem tak trošku maminčiny pocity. Proto tedy budu mluvit trošku jinak, protože jsem tady ob jednu generaci zakořeněn, uznejte, že přednosta nádraží byla za první republiky docela důležitá funkce. Můj dědeček se jmenoval Václav Skokan a doufal, že mé rodině neudělal ostudu.Když přijíždím na různá náměstí, tak se nejdříve pátravě podívám, kolik lidí přišlo, to dělá každý politik, a já bych Vám chtěl velice poděkovat za hojnou účast. Nelekejte se, nebudu mluvit dlouho, protože smyslem našeho setkání je diskuse a nikoli politické kázání. Kromě toho se omlouvám za, před mým příjezdem, asi desetiminutové zpoždění, které samozřejmě vrátím prodloužením tohoto setkání, neboť dluhy se mají splácet. Proč vlastně jezdím po krajích. Navazuji tím na tradici prezidentský návštěv krajů s tím rozdílem, že jsem prodloužil tyto návštěvy ze dvou na tři dny, abych toho více stihnul. A také proto, že jako přímo zvolený prezident pokládám za svoji samozřejmou povinnost skládat účty. Ne jenom občanům, kteří mě volili, ale občanům, kteří volili buď mého protikandidáta, nebo nevolili vůbec.Za půl roku mého prezidentování, bych Vám taky mohl poměrně dlouho a nudně vykládat co všechno se stalo, ale myslím si, že Vás nejvíc asi zajímá jedna věc. A to byla nedávná vládní krize. V české společnosti se stručně řečeno vytvořily dva tábory. Jeden, který si přál pokračování minulé vlády a druhý, který volal po co nejrychlejších předčasných volbách, protože považoval tuto vládu za neschopnou. Rozumným řešením bylo, když Nečasova vláda sama podala demisi, neumožnit její pokračování v prakticky nezměněném personálním složení a s nezměněným programem a říci panu Kalouskovi, panu Schwarzenbergovi a dalším, že musí opustit svá ministerská křesla. Někteří to kvitují nadšeným potleskem, jiní pískotem, ale bylo to tak. Já jsem nepovalil Nečasovu vládu, to bych se chlubil cizím peřím. Nečasová vláda se povalila sama, ale pravda je, že jsem zabránil jejímu pokračování. A současně jsem už 25. června veřejně řekl, že nejrychlejší cesta k předčasným volbám, je ustanovení přechodné vlády, já tomu říkám vláda odborníků. Nu a teď máte ministra zemědělství, který rozumí zemědělství, ministra průmyslu, který rozumný průmyslu či ministra dopravy, který rozumný dopravě. Řeknete mi, že je to samozřejmost, ale byli tady ministři zemědělství, nebudu jmenovat, kteří nerozeznali žito od pšenice, a já tvrdohlavě tvrdím, že každý ministr má rozumět svému rezortu.V těch svobodných volbách nebudu agitovat pro žádnou stranu, koneckonců budu mezi občany jezdit samozřejmě i po volbách, budu jezdit trvale a budu Vás pouze prosit o jednu jedinou věc. Abyste k těm volbám šly, Vy jste teď tleskali za vyslovení prosté zásady, že ministr má rozumět svému rezortu, výborně. Ale Vy to můžete sami ovlivnit. Já budu jmenovat jednoho nejmenovaného ministra a jednoho nejmenovaného rezortu, se kterým si dokonce tykám a říkám mu: „Člověče, proč to děláš, když tomu vůbec nerozumíš?"" a on mě odpověděl „Miloši mě to baví."". V těch volbách můžete rozhodnout, zda budete mít ve vládě ministry, které to bude jenom bavit a bude jim to stačit ke štěstí. Anebo zda tam budou lidé, kteří tomu budou ve Vašem vlastním zájmu rozumět. A poslední poznámka, kterou bych chtěl říci, kromě vzpomínky na Andrlův chlum a to už jsem řekl.Uvědomte si, že i když nevolíte, volíte. To není bonmot. Když Váš hlas ve volbách propadne, tak se přerozdělí přesně v poměru podle počtu mandátů, jež dostaly jednotlivé politické stany mezi tyto strany. Někdo má iluzi, nepůjdu k volbám. Potrestám tím buď vládu a tu dnešní úřednickou nemáte, doufám zač trestat, nebo mě to prostě nebaví, nebo politikům nevěřím a budu potom nadávat v hospodě, jak je to všechno špatně. Kdyby šel k volbám jeden jediný volič a hodil do urny, nikoli pohřební, svůj hlas, tak jeho strana dostane 100% hlasů. Když půjde k volbám 40% voličů, což je dost běžná volební účast, tak těch šedesát nevolících vlastně umožní, aby čtyřiceti procentní menšina zvolila vládu, která třeba těm zbývajícím šedesáti procentním vůbec nevyhovuje. Takže přátelé, nejsem agitátor, nebudu agitátor, prezident má být nadstranický, ale má povinnost je vyzívat k volební účasti, ale nejenom k ní, ale i k tomu, abyste si přečetli nejenom billboardy, ale především programy jednotlivých politických stran. Protože z těch billboardů se moc nedozvíte. Například heslo „Dáme zemi do pořádku"" je heslo, které může použít jakákoli politická strana, žádnou nevyjímaje a z toho hesla ještě nepoznáte, jaký má ta strana program a jaké má kandidáty. A chtěl bych vidět stranu, která by měla na billboardu napsáno „Dáme zemi do nepořádku"", možná, že by to byla pravda, ale v žádném případě to o sobě nebudou inzerovat.A poslední prosba. Máte možnost kroužkování. My jsme bojovali za snížení tzv. preferenčního procenta, aby mohly osobnosti, které vy zakroužkujete, přeskočit ty, kteří jsou někdy jako straničtí funkcionáři na čelních místech kandidátky. Prosím Vás volte lidi, které znáte, kterých si vážíte, a kteří něco v životě dokázali. Máte čtyři preferenční hlasy a to stačí na to, abyste prakticky v každém kraji a u jakékoli strany, mohli totálně změnit její kandidátku a vybrat si preferenčními hlasy ty, kterým věříte a kteří už něco za sebou mají a kteří Vám jenom neslibují. Přeji Vám šťastnou ruku ve volbách.Děkuji za pozornost.        "
2013-01-11;http://www.zemanmilos.cz/cz/clanky/projev-prezidenta-republiky-pri-setkani-s-obcany-v-pardubicich-na-pernstýnskem-namesti.htm;Projev prezidenta republiky při setkání s občany v Pardubicích na Pernštýnském náměstí;"Vážený pane hejtmane, milý přátelé z Pardubic,děkuji za transparent, který byl „Pardubáci zdraví svého prezidenta"", ale děkuji i za transparent s nápisem „Pravda vítězí"", protože oba dva transparenty mají pravdu.Přijel jsem do Pardubic a dozvěděl jsem se z obvykle informovaného deníku MF Dnes, že jsem požádal o luxusní podium a luxusní mikrofony. Skutečností je, že jsem o nic takového nikdy nežádal a že jsem vděčný paní primátorce, která vydala dementi, popírající zprávu jednoho nejmenovaného, zhrzeného radního z nejmenované politické strany. Sdílím názor, že lhát se nemá. Mně by vůbec nevadilo, kdybych místo tohoto podia stál na této dlažbě, jediná nevýhoda by byla, že byste mě s výjimkou prvních řad neviděli a co horšího, já bych neviděl Vás. Nevadilo by mi ani, kdybych neměl mikrofon, vadilo by mi pouze, že byste mě neslyšeli a já bych neslyšel Vás. No a to je téměř začátek pohádky o červené Karkulce, paní primátorko, ale já radši nebudu pokračovat v této pohádce a zůstanu u toho, abych Vás lépe slyšela a abych Vás lépe viděla.A nyní mi dovolte, abych přešel k tomu opravdu podstatnému, což nejsou pomluvy některých závistivých lidí. Přímo zvolený prezident České republiky se má vyzpovídat občanům a to nejenom těm, kdo ho volili, ale i těm kdo volili mého protikandidáta případně těm, kdo nevolili vůbec. Tato zpověď, nebo chcete-li to nazvat jinak, toto skládání účtu, je mojí povinností a předpokládám, že do jednotlivých krajů budu jezdit pravidelně, ať jsou nebo nejsou před námi jakékoli volby. Proto jsem také nikdy nevyslovil jméno žádné politické strany, protože jak už jsem řekl, jsem tady kvůli skládání účtu a nikoli, abych agitoval pro jakoukoli politickou stranu.Když bych měl shrnout, co se za toho prvního půlroku mého prezidentování stalo, našel bych celou řadu zajímavých událostí, ale nechci Vás dlouho zdržovat, protože nejsem Fidel Castro, který pronáší šestihodinové projevy, a byl bych rád, aby většina času byla věnována naší diskusi a nikoli sáhodlouhým litaniím.Asi se všichni shodneme na tom, že nejvýznamnější událostí toho prvního půlroku byl pád vlády. Chtěl bych se ubránit tu podezření, tu lichocení, že jsem pád Nečasovy vlády sám způsobil. Nevtrhl jsem v policejních kuklách na Úřad vlády, s Janou Nagyovou jsem nikdy nemluvil, a pokud pan Nečas podal demisi a s ním celá vláda, byl to jeho akt a myslím si, že to byl akt odpovědný. To jediné čemu jsem zabránil, přes neustálý tlak, bylo, aby byla instalována vláda, která by byla vlastně pokračováním té vlády v demisi. S jedinou výjimkou ve stejném personálním složení a se stejným programem. Proto se na tomto náměstí i na jiných náměstích na začátku své zpovědi občanům hluboce omlouvám. Promiňte mi prosím, že Miroslav Kalousek už není ministrem financí, promiňte mi prosím, že pan Schwarzenberg není ministrem zahraničí a ti kdo chtějí vyvolat staré duchy z podsvětí, ti by měli vědět, že prezidentská bitva skončila a další bude až za čtyři a půl roku. Dnes se nedělíme na Schwarzenbergovce a Zemanovce. Dnes se dělíme na zastánce názoru, že minulá vláda by měla pokračovat např. v čele s Miroslavou Němcovou a na odpůrce tohoto názoru. A kdo může vyřešit tento spor? Jedině občané ve svobodných, i když mimořádných volbách.25. června jsem řekl, že jediná cesta jak dosáhnout předčasných voleb, je jmenovat vládu odborníků a jsem velmi rád, že pan hejtman tuto vládu ocenil. Nu anebo tedy jmenovat Miroslavu Němcovou s pověstnou sto jedničkovou podporou, která se nakonec ukázala jako pustý podvod. Jak víte, žádal jsem notářsky ověřené podpisy a najednou jsem je nedostal, protože žádná stojednička nebyla. Poker je krásná karetní hra, ve které se blafuje, ale v politice by se blafovat nemělo, nemělo by se předstírat něco, co neexistuje. Dnes tedy máte možnost volby. Můžete volit jednu ze dvou koaličních stran, které tvořili minulou vládu, bohužel stranu LIDEM Karolíny Peak už asi volit nemůžete, protože nebude kandidovat anebo můžete volit libovolnou opoziční či jinou stranu, která přímo nebo nepřímo vystupovala proti této vládě. Je to na Vás a není mým právem, abych Vám vemlouval, koho máte volit. Jste svobodní občané, nejste manipulovatelné loutky.Skládal jsem Vám tedy účet z činu, který za prvního půl roku svého prezidentství pokládám za nejpodstatnější. Ano je pravda, že jsem zabránil vzniku Nečasovy vlády bez Nečase, je pravda, že jsem se snažil přispět k tomu, aby zde byly předčasné volby. Někdo z Vás s tím souhlasí a někdo ne a je to Vaše svaté právo, ale to, co je v této zemi důležité je, aby Vy sami jste se mohli svobodně rozhodnout. A to je moje závěrečná a poslední a jediná politická prosba. Ať už budete volit kohokoli, pěkně Vás prosím, jděte k volbám. Uvědomte si, že české zákony neznají dolní limit volební účasti. I kdyby šlo k volbám 1% voličů a 99% zůstalo doma, budou volby platné a to jedno procento voličů rozhodne za Vás. A když potom budete novou vládu a nové poslance proklínat, tak tím, pokud budete neúčastni voleb, proklínáte jenom sami sebe.A snad jenom poslední doporučení na závěr. Vím, že je tady spousta anonymních kandidátů, lidí, které neznáme, o kterých nic nevíme, a které by někteří chtěli volit právě, protože o nich vůbec nic nevědí. Myslím si, že je to špatně. Máte právo tzv. preferenčních hlasů, tedy kroužkování. A na každé kandidátce doufám najdete lidi, které znáte v tom dobrém, ne v tom zlém, kterých si vážíte, ne kvůli tomu co Vám slibují. Já teď vidím volební slogany a nejsem schopen poznat, k jaké straně ten slogan patří „Ano bude líp"", no dobře, ale která strana Vám napíše na plakát „Ano bude hůř""? „Zavedeme pořádek"" výborně, ale která strana Vám slíbí, že zavede nepořádek? „Zavedeme fungující stát"", která strana Vám slíbí, že zavede nefungující stát? Proto místo těchto sloganů, prosím pěkně, čtěte pečlivě programy těchto stran. Přemýšlejte o tom, které sliby jsou reálné a dají se splnit, a které jsou jenom vytíráním zraku voličů a zapomenou se týden po volbách. A co je nejdůležitější, jako každou profesi i politiku dělají jenom lidé. A jsou lidé, kteří mají něco za sebou, kteří obrazně řečeno postavili dům, zasadili strom, nebo zplodili syna či dceru. A pak jsou lidé, kteří buď za sebou nemají nic, žádnou vykonanou práci anebo naopak mají za sebou, a já přece jen jedno jméno řeknu, Drábkovy sociální reformy, takže z toho vyplývá, že je to ve Vašich rukou.Volte konkrétní lidi, volte konkrétní programy. Nenechte se ohlupovat hloupými hesly, z nichž jedno jejich autorům uděláte dvě minuty mediální slávy za televizi Nova, aby potom opět upadli do zaslouženého zapomenutí a snažte se, abyste si uvědomili, že v den voleb, i když tady nemáme monarchii, je volič králem. Buďte tedy Všichni králi a vládněte.Děkuji Vám za pozornost "
2013-01-11;http://www.zemanmilos.cz/cz/clanky/projev-prezidenta-republiky-pri-navsteve-firmy-explosia-as-v-pardubicich.htm;Projev prezidenta republiky při návštěvě firmy Explosia a.s. v Pardubicích;I když jsem vášnivý kuřák, přísahám, že jsem si ani v kanceláři pana ředitele nezapálil cigaretu, protože případný výbuch, který by opakoval katastrofu před několika lety, by mě asi neprošel. Nicméně přijel jsem do Explosie ne jenom proto, že je to podnik ze sto procent vlastněný státem, ale i proto, že jsem, mimo jiné, vrchní velitel ozbrojených sil a každá bojeschopná armáda vedle zbraní potřebuje také munici, jedno bez druhého prostě nejde.Byl jsem před týdnem ve zbrojovce Uherský Brod, je to podnik asi s patnácti sty zaměstnanci, který prosperuje, je ziskový a má odbytové perspektivy. Teď jsem tady v podniku, který má asi čtyři sta lidí, má ztrátu a jeho průměrná mzda zaměstnanců je pod regionálním průměrem, činí asi jedna dvacet tisíc korun a kromě toho se do toho zahrnuje i mzda manažerů a víte, že průměr znamená, že když v průměru jeden člověk sní jedno kuře a druhý nemá nic, tak v průměru každý sníme půlku kuřete. To je velmi, velmi ošidná záležitost. Nicméně cítím určitou odpovědnost a nechci tvrdit, že stát by měl poskytovat rozsáhlé dotace ztrátovému podniku. Vidím perspektivu spíše v tom, že stát by měl pomoci v odbytu Vašich výrobků a to jak na domácím trhu, proto jsem mluvil o české armádě, tak na zahraničním trhu, kde mě pan ředitel informoval, že máte poměrně slušné odbytové možnosti v Mexiku, v Itálii a v dalších zemích. To co mě zaujalo je, že většina Vašich pracovníků je nad padesát let a já plně chápu jejich obavy z případné ztráty zaměstnání. A je to také jeden z důvodů proč jsem tady.Pokud jde o případnou privatizaci Vašeho podniku, shodli jsme se s panem ředitelem, že jsou dvě privatizace - úspěšné a neúspěšné. Úspěšné, když ta firma do podniku investuje, rozvíjí jeho výrobu a zvyšuje počet zaměstnanců a neúspěšné, když ta firma ten podnik kupuje jenom proto, aby zničila konkurenta a uzavřela výrobu. Nevím, jestli někdo z Vás jezdil na motorce, asi jo, tak si vzpomenete na italskou firmu Cagiva, která koupila ČZ Strakonice, slavnou výrobnu motocyklů a pak tu firmu zavřela a výrobu přenesla do Itálie. Čili myslím si, že pokud bychom vůbec měli diskutovat o privatizačních projektech, pak jenom o takových, které by zajistili zaměstnanost ve Vaší firmě.Tolik úvodní slovo a teď už bych pěkně poprosil o Vaše dotazy a připomínky, protože nejsem tady proto, bych pronášel dlouhé projevy, ale jsem tady proto, abych poslouchal Vaše názory, a prosím pana ředitele, aby se ujal moderování.         
2013-01-11;http://www.zemanmilos.cz/cz/clanky/projev-prezidenta-republiky-pri-setkani-se-studenty-gymnazia-dasicka.htm;Projev prezidenta republiky při setkání se studenty Gymnázia Dašická;Dobrý den, dámy a pánové, já sice jisté deníky nečtu, z důvodů dušení hygieny, ale když jsem vstoupil do kanceláře pana hejtmana řekl mi: „Oni prý na tomto gymnáziu zakázali provokativní otázky prezidentu republiky“, tak jsem mu odpověděl, že začnu svoje úvodní vystoupení prosbou o jedině provokativní otázky, protože jedině ty mají smysl. Otázky typu - jak to děláte, že jste tak geniální - by mě mohla sice potěšit, ale byla by naprosto nepravdivá. Kromě toho inteligentní provokace nás nutí k přemýšlení a já nebudu mít žádné dlouhé úvodní slovo, protože smyslem našeho setkání je diskuze a právě i ty provokativní otázky a možná provokativní odpovědi. Během úvodních několika minut vzpomenu jenom dva historické příklady inteligentních provokací. Tím prvním příkladem byla bitva u Slavkova. Francouzi útočili a armáda hlásila - útočíme proti desetinásobné přesile. Císař odpověděl – útočte dál, než si Vás stačí spočítat. Příklad druhý. Jeden slavný fyzik posuzoval práci svého studenta a řekl - Vaše teorie je šílená, ale není dostatečně šílená na to, aby mohla být pravdivá. Buďme tedy vyznavači útoků, které jsou úspěšné. Buďme vyznavači teorií nebo představ, které jsou šílené a pravdivé současně a vyhýbejme se těm, kteří nám tyto provokace v životě zakazují.Děkuji za pozornost. 
2013-01-11;http://www.zemanmilos.cz/cz/clanky/projev-prezidenta-republiky-pri-setkani-s-predstaviteli-mesta-pardubice.htm;Projev prezidenta republiky při setkání s představiteli města Pardubice;Vážená paní primátorko, vážený pane hejtmane, dámy a pánové,především Vám oběma bych chtěl poděkovat za skvělou organizace dnešního dne. Před chvílí jsem odešel se setkání s asi devíti sty občany Pardubic. Já vím, že politici vždy přehánějí a říkají - bylo tam narvané náměstí, bylo tam dva tisíce občanů. Odpůrci zase říkají - sešlo se tam několik desítek lidí. A já mám proto s sebou už několik let profesionálního sčítače. Tedy ne, že by vykonával jen tuto funkci, ale umí poctivě počítat a počítá hlavy, nikoli nohy, jinak by to vyšlo dvakrát víc. Takže poctivých devět set lidí a mně tato účast, stejně tak, jako účast na dopoledním krajském zastupitelstvu, velice potěšila, protože který politik by nebyl rád, když lidé za ním přijdou, mluví s ním, usmívají se na něj, a jestli se jedna desetina, v tomto případě spíše jedna setina, mračí, tak i to patří k demokracii. Já nejsem ani z cukru, paní primátorko, ani z pardubického perníku, ale na druhé straně si velice vážím Vašeho veřejného dementi, protože zatím z těch měst, která jsem navštívil, se mně ještě nikdy nestalo, že by si kdosi stěžoval, že mluvím z podia a do mikrofonu. Připadalo mi to tak absurdní, že jsem to zpočátku považoval za novinářskou kachnu, ale to opravdu není podstatné.Navazuji pouze na tradici, kterou zavedli i předchozí prezidenti a liším se snad od této tradice jenom tím, že místo dvou dnů na každý kraj jsem si vyhradil tři dny, protože je dobré setkat se jak se zastupiteli, tak s úspěšnými starosty, podnikateli, odboráři a dalšími významnými osobnostmi kraje a na to ty dva dny nestačí. Ono, jak se ukázalo, nestačí ani tři dny, ale my jsme se s panem hejtmanem dohodli, protože ta frekvence bude zhruba každý rok v každém kraji alespoň jednou, že příště projedu jih Pardubického kraje, od Chrudimi po Svitavy a že napravím to, co jsem nestihnul udělat dnes. Souhlasím s panem hejtmanem, že je dobré občas vedle úspěšných podniků, kterých je u nás hodně a jsou velmi často v domácích rukou, navštívit i podnik, který není úspěšný a pro mne je kritériem úspěšnosti dlouhodobý zisk. A v Explosii ten zisk jaksi není a je tam ztráta. Ale víte, co pro mě bylo daleko důležitější? Já se vždy chci setkat se zaměstnanci podniku a dívám se na jejich obličeje a oni se buď usmívají, nebo mračí a u zaměstnanců Explosie byl v těch obličejích vidět smutek a to je něco, co svědčí o nedobré situaci tohoto podniku. Nesliboval jsem nic právě proto, abych mohl něco udělat. Daleko lepší je přijet a říci - něco se povedlo, než teď něco slíbit a pak s ostudou za rok nepřijet vůbec, a nebo přijet s nesplněným slibem.Poslední poznámka, kterou bych rád řekl, kterou koneckonců mohou potvrdit všichni, kdo byli na nejrůznějších jednáních, je, že tady nejsem kvůli volební kampani, z toho prostého důvodu, že u nás jsou volby pořád. Já jsem chtěl původně začít jezdit do krajů již v červenci, vypukla volební krize, pardon nikoli volební, ale vládní krize a tím způsobem vlastně i volební krize, protože každé předčasné volby jsou krizí svého druhu. Ale budu samozřejmě pokračovat i po volbách, někdy v květnu budou evropské volby, takže zase novináři Mladé fronty, nebo Lidových novin a podobných tiskovin, napíší - Zeman dělá volební kampaň před eurovolbami, pak budou komunální volby, budou volby do třetiny Senátu, prostě ty volby máte pořád. A v tom případě, kdybych se řídil pravidlem, nejezdi mezi lidi v době, kdy probíhá volební kampaň, tak bych byl pořád zavřený na Hradě nebo v Lánech. Ono by to možná někomu docela vyhovovalo, ale já si myslím, že povinností přímo zvoleného prezidenta je mluvit s lidmi a poslouchat jejich názory a co je nejdůležitější - skládat jim účty. A to jsem dnes udělal. Pokud jste byli na Pardubickém náměstí, tak jste to sami slyšeli a mohli jste se toho účastnit a nyní jsem zcela k dispozici Vám, abych poslouchal, velmi pozorně poslouchal, Vaše názory a Vaše připomínky.Děkuji Vám za pozornost. 
2013-01-08;http://www.zemanmilos.cz/cz/clanky/projev-prezidenta-republiky-pri-sazeni-sekvoje-vzdyzelene-v-zameckem-parku-v-lanech.htm;Projev prezidenta republiky při sázení Sekvoje vždyzelené v zámeckém parku v Lánech;Dámy a pánové,chtěl bych poděkovat panu ministrovi Tomáši  Podivínskému za krásný dárek. Tomáš Masaryk, který je symbolem tohoto  zámku a symbolem Lán, často používal slogan „Sub specie aeternitatis“ tedy „Z hlediska věčnosti“. Věčnost sice neexistuje, ale existují dlouhé a krátké intervaly  v politice. A já si myslím, že interval dva tisíce let je dostatečně  dlouhý interval, aby přesáhl celou řadu funkčních období, ne jenom  prezidentů, ale i premiérů, ministrů, i když panu ministru životního  prostředí přeji plný úspěch ve volbách, aby přesáhl všechny z nás  a abychom si uvědomili, že jsou věci mezi nebem a zemí, které nás  přesahují.Každý prezident by měl alespoň drobným dílem přispět  k obnově a zdokonalení lánského parku a já Vám tímto chci oznámit, že po  dohodě s ředitelem Správy Pražského hradu, kterou jsme právě dnes  uzavřeli, bude obnoven tzv. Masarykův potůček. On se tehdy ještě tak  nejmenoval, ale jmenovat se bude. Jestli vidíte támhle tu vyschlou  strouhu, přes kterou vedou tři Plečnikovy můstky, tak ty můstky začnou  konečně plnit svoji funkci. Jak tento strom, tak tento potůček by měli  symbolizovat, že každý z nás má přidat k naší společné stavbě alespoň  jednu cihlu, obrazně řečeno, a já chci panu ministrovi ještě jednou  poděkovat a než budou Vaše otázky, protože tady vidím tiskovou mluvčí,  tak předpokládám, že se ujmeme práce, která je u politiků poněkud méně  obvyklá, to znamená fyzicky náročné práce a konec konců, myšlenka, že  někteří politici by měli skončit u lopaty, není tak úplně zanedbatelná,  ale my s panem ministrem u té lopaty spíše začneme. Takže nechte nás  nejdříve vykonat příslušné dílo a předpokládám, že tisková mluvčí se  ujme své role a bude moderovat naší případnou diskuzi.Miloš Zeman, prezident republiky, zámecký park Lány, 8. září 2013
2013-01-06;http://www.zemanmilos.cz/cz/clanky/projev-prezidenta-republiky-pred-tiskovou-konferenci-k-ukonceni-navstevy-zlinskeho-kraje.htm;Projev prezidenta republiky před tiskovou konferencí k ukončení návštěvy Zlínského kraje;Chtěl bych ze srdce poděkovat panu hejtmanovi a jeho týmu za naprosto  skvělou organizaci mé třídenní cesty po Zlínském kraji. Jenom pro  srovnání, zatím co předevčírem jsme udělali devět akcí, tak včera už to  bylo jedenáct. Dnes to je poněkud klidnější a pan hejtman zorganizoval  celou řadu setkání s podnikateli a s odboráři, tedy s regionální  tripartitou. Setkal jsem se s mnoha občany na pěti náměstích, v průměru  ta účast byla šest set až sedm set osob. Nejvíc bylo v Kroměříži, máme  tady sčítače, který to pečlivě počítá, asi tisíc osob. Nejméně právě  tady v Uherském Hradišti, ale vždy někdo musí být první a někdo musí být  poslední.Zajímavý byl poměr mezi příznivci a odpůrci. Já bych  to odhadl asi tak 50:1, ale odpůrci byli putovní cirkus. To znamená,  zatím co ty příznivci byli vždycky na tom konkrétním náměstí, tak ti  odpůrci s příslušnými transparenty putovali od města k městu, čímž  vytvářeli takový optický klam, aby jich bylo víc. Nicméně i to  samozřejmě patří k politice a přiznávám se, že mě to spíše pobavilo, než  rozčílilo.Mezi problémy Zlínského kraje, o kterých samozřejmě  dobře víte stejně jako já, patří především dopravní obslužnost a to  potvrdilo mnoho starostů, potvrdil to i pan hejtman.Takže já  jsem velmi spokojen s touto návštěvou, pan hejtman dobře ví, že narozdíl  od některého tisku, jsem tady nedělal žádnou volební kampaň pro žádnou  politickou stranu. Kromě toho v návštěvách krajů, jak už bylo řečeno,  hodlám pokračovat i po volbách, protože podle mého názoru pro prezidenta  přímo zvoleného občany je to povinnost a pro mě je to současně radost,  protože já se tím nabíjím.No a snad poslední poznámka, ty  protestanty samozřejmě nepokládám za chybu, naopak za nedílnou součást  mých návštěv, ale trochu mě zamrzela neúčast osmi z deseti krajských  zastupitelů strany lidové v krajském zastupitelstvu. Za prvé si myslím,  že strana, která má ve svém programu elementární slušnost, by se měla  slušně chovat. A za druhé, a především bych chtěl říci, že já opravdu  nemohu za to, jaká koalice ve Zlínském kraji vznikla. Ta vznikla z vůle  voličů a z dohody politických stran a nebýt, se dvěma výjimkami,  přítomen na zasedání krajského zastupitelstva, jako výraz protestu proti  této krajské koalici, pokládám za poněkud pošetilé.Děkuji Vám za pozornost.        Miloš Zeman, prezident republiky, Uherské Hradiště, 6. září 2013
2013-01-05;http://www.zemanmilos.cz/cz/clanky/projev-prezidenta-republiky-pri-prilezitosti-navstevy-vsetinske-nemocnice.htm;Projev prezidenta republiky při příležitosti návštěvy vsetínské nemocnice;Dámy a pánové,dovolte mi na začátek říci, že jsem přijel  především naslouchat a méně mluvit. I při obědě, který velmi dobře  zorganizoval pan hejtman a kde byli rovnoměrně zastoupeni jako  podnikatelé, tak představitelé odborů, jsme mimo jiné mluvili i o  zdravotnictví. Samozřejmě, že znám problémy typu úhradové vyhlášky,  platby za státní pojištěnce, ale z vlastní iniciativy jsem připomněl to,  o čem druzí nemluvili a to jsou předražené ceny léků. Mluvili jsme i o  možnostech snížení DPH speciálně na léky, nikoli na knihy, protože 50 %  vydávaných knižních publikací jsou škváry a dotovat škváry je, dle mého  názoru, poněkud neproduktivní.Ale tady jsem mezi odborníky na  zdravotnictví, takže nevidím důvod, proč bych se tématu DPH knih měl  věnovat. Ale jak jsem již řekl, spíše bych rád slyšel o Vašich  problémech, i když některé z nich znám. Prezident, jak jste si zajisté  všimli, má omezené kompetence a dokonce i tam, kde se jich snaží  využívat je občas označován za diktátora. Nicméně občané teď dostanou  možnost si ve svobodných volbách sami vybrat vládu tím, že zvolí ať tu,  či onu stranu. Během své návštěvy nedělám agitaci žádné straně. Jen bych  Vám přál, abyste měli ministrem zdravotnictví člověka, který  zdravotnictví rozumí a není to politický funkcionář, opět, ať je  z jakékoli strany, který přijde do zdravotnictví a první na co se zeptá  bude, jaký je rozdíl mezi lehkou a normální sádrou. Myslím si, že se dá  kombinovat odborník a politik, že to nejsou dvě naprosto oddělené  profese, že jsou případy dobrých odborníků, kteří jsou i dobrými  politiky a naopak a také jsou případy politiků, kteří nerozeznají žito  od pšenice a stávají se ministry zemědělství. Nikoho jsem nejmenoval,  ale byli asi čtyři, dva z levice a dva z pravice, takže v tomto si  člověk nevybere. Tolik úvodem a těším se na Vaše názory, případně Vaše  otázky na jakékoli téma, s výjimkou témat sexuálních, protože  v přítomnosti dam je poněkud nevhodné rozebírat sexuální témata.Děkuji Vám za pozornost.Miloš Zeman, prezident republiky, nemocnice Vsetín, Vsetín, 5. září 2013
2013-01-05;http://www.zemanmilos.cz/cz/clanky/projev-prezidenta-republiky-pri-prilezitosti-navstevy-hostýnske-baziliky-nanebevzeti-panny-marie.htm;Projev prezidenta republiky při příležitosti návštěvy hostýnské baziliky Nanebevzetí Panny Marie;Pane arcibiskupe, dámy a pánové, vážení hosté,jsem rád, že  jsem přijel a hned úvodem bych chtěl upravit jednu zkreslenou  novinářskou informaci, která zněla, jak je u novinářů obvyklé, že jsem  při přijetí na zlínském hejtmanství prohlásil, že Baťova architektura  Zlína navazuje na křesťanskou církevní architekturu. Skutečný výrok zněl  - že až dosud to byla právě církev, která vytvářela krajinotvorné prvky  a že nikomu z moderních architektů se nepodařilo obdobné krajinotvorné  prvky vytvořit, a že to byl až Tomáš Baťa, který šel ve zcela jiném  stylu, než bylo baroko, což je pochopitelné, funkcionalistickou  architekturou nikoli navázal na architekturu církevní, ale svým způsobem  ji doplnil. Dovolte mi, abych to ilustroval jako drobný příklad jak se  k nám občas dostávají desinformace.Nicméně, velice rád bych  chtěl poděkovat občanskému sdružení, které o tuto baziliku, spolu  s dalšími, svým způsobem pečuje. Dozvěděl jsem se, že má sedm tisíc  členů. Já si velice vážím těch občanských sdružení, která skutečně  pracují, skutečně vyvíjejí dlouhodobou aktivitu a nevybíjejí se tím, že  v počtu deseti až dvaceti osob sepisují pouze protestní petice proti  výstavbě dálnic apod. Hluboká úcta před touto nádhernou stavbou, která  má jedno z nejkrásnějších okolí, které jsem v životě viděl a viděl jsem  už mnoho církevních staveb, včetně Svatého Petra. Uznávám, že Svatý  Petr, pane arcibiskupe, je poněkud rozsáhlejší, ale dobře víte, že krása  stavby se neměří ani tak její velikostí, jako spíše úmyslem architekta  a dílem, které se mu v tomto případě dokonale podařilo. A závěrem mi  dovolte, abych poděkoval za nádhernou barokní hudbu, která zněla při  našem příchodu.Miloš Zeman, prezident republiky, bazilika Nanebevzetí Panny Marie, Svatý Hostýn, 5. září 2013
2013-01-04;http://www.zemanmilos.cz/cz/clanky/projev-prezidenta-republiky-pri-prilezitosti-navstevy-batova-institutu.htm;Projev prezidenta republiky při příležitosti návštěvy Baťova institutu;Dámy a pánové,děkuji, že jste přišli a dovolte, abych na úvod  našeho setkání předal odcházejícímu majiteli Vašeho úspěšného podniku  drobný dárek od prezidenta republiky a poděkoval mu za práci, kterou  vykonal. A dovolte mi, protože politici nemají pronášet dlouhé projevy,  jenom několik málo vět, aby také byla příležitost se případně na něco  zeptat.Mám mezi svými poradci, mimochodem poradci prezidenta, to  je čestná, neplacená funkce, abych ušetřil, jednak prezidenta Svazu  průmyslu a dopravy, Jaroslava Hanáka a jednak předsedu Českomoravské  konfederace odborových svazů, Jaroslava Zavadila. Jinými slovy, myslím  si, že se dobrý podnik pozná podle toho, když jsou spokojení  zaměstnanci. Co je Vám platný vysoký zisk, vysoká výroba, nebo vysoký  odbyt, když lidé jsou nešťastní a neusmívají se. Baťa mluvil vždy  o spolupracovnících a tak je to správné. A každý ze zaměstnanců by měl  mít šanci jít výš, ne jenom s výší svého platu, ale i s odpovědností ve  výrobě, v odbytu, v dopravě nebo kdekoli jinde. Podnik, kde  nespolupracují zaměstnanci s vedením podniku dříve nebo později  zkrachuje. Podívejte se na OKD, podívejte se na pana Bakalu, který začal  v New World Resources s cenou akcií na hodnotě sto a víte kolik ty  akcie stojí teď? Pět korun. Klesly dvacetkrát. Právě proto, že bohužel  tam nebyla spolupráce mezi majitelem a zaměstnanci. Závěrem, než se  případně na něco zeptáte, Vám chci popřát společný úspěch tak, jak tomu  bylo u Bati, tak jako tomu bylo a je u Slušovic a chtěl bych také popřát  nové generaci Vašeho vedení, aby se chovala k zaměstnancům přinejmenším  stejně tak dobře, jako Váš dosavadní šéf.Děkuji Vám za pozornost.Miloš Zeman, prezident republiky, Baťův institut, Zlín, 4. září 2013
2013-01-02;http://www.zemanmilos.cz/cz/clanky/projevy-prezidenta-republiky-pri-zahajeni-noveho-skolniho-roku-v-anglicko-ceskem-gymnaziu-amazon.htm;Projevy prezidenta republiky při zahájení nového školního roku v Anglicko-českém gymnáziu AMAZON;Vážená paní ředitelko, dámy a pánové,toto je pro mě svým způsobem premiéra, protože poprvé v životě zahajuji školní rok. Přesněji řečeno poprvé jsem ho zahajoval před šedesáti dvěma lety jako prvňáček, ale to jsem byl poněkud v jiné situaci.Připravil jsem si proto pro Vás asi dvouhodinovou úvodní přednášku, kde bych chtěl rozvinout několik svěžích a zcela neotřelých myšlenek jako, že byste se měli dobře učit, milovat své učitele, že škola je brána poznání a cesta do života, ale pak jsem si uvědomil, že Albert Einstein měl trojku z fyziky. A jak víte, stal se nositelem Nobelovy ceny za fyziku. Proto jsem od této dvouhodinové přednášky upustil a chci Vám pouze ve dvou minutách říci, a řeknu to shodou okolností i maturitnímu ročníku, co jsem si ze střední školy odnesl.Hluboce jsem se vzdělal v matematice. Dodnes si pamatuji, že (a+b)2 = a2+2ab+b2. Hluboce jsem se vzdělal v chemii a dodnes si pamatuji, že kyselina sírová má zkratku H2 SO4 a konečně hluboce jsem se vzdělal v dějepise, protože si dodnes pamatuji, že Marie Terezie vládla v letech 1740 až 1780. Všech těchto tří poznatků jsem ve svém životě mnohokrát s úspěchem využil.Přeji Vám, abyste dopadli lépe než já a děkuji Vám za pozornost.Projev prezidenta republiky k maturantům:Vážená paní ředitelko, dámy a pánové,všech třicet devět maturantů pocítí opravdovou hrůzu během svatého týdne nebo svatého měsíce, podle toho, jak to tady na Amazonu máte dlouhé. A já bych nesršel přehnaným optimismem. Nicméně, nebudu opakovat to, co jsem říkal prvnímu ročníku, který jsem se snažil spíše pobízet, než zrazovat, ale vy už jste prošli peklem prvních tří ročníků a aniž by Vás čekal ráj, může Vás čekat jiné peklo, tak bych Vám chtěl poměrně stručně říci svůj názor na budoucí možné studium. Řeknu ho stručně proto, protože si vzpomínám na krásnou povídku Ivana Vyskočila staršího o žáku, který se tuším jmenoval Kudlajs, který na otázku, kolik je jedna a jedna správně odpověděl, že dvě a poté se na toto téma široce rozhovořil. Dovolte mi, abych Vám řekl jeden problém, o kterém mnozí z Vás vědí a někteří z Vás se na něj a jeho řešení dokonce připravují. Velká většina z Vás bude zřejmě pokračovat ve studiu na vysokých školách, první doporučení - nevybírejte si Právnickou fakultu Plzeňské univerzity. Druhé doporučení - ať už se rozhodnete mezi soukromou, nebo veřejnou vysokou školou, samozřejmě, že budete přihlížet i k výši školného, které je na Amazonu jakž takž přiměřené, ale občas na soukromých vysokých školách bývá školné o něco horší, ale přihlížejte, a ty časové řady již existují, k míře uplatnitelnosti absolventů těchto škol na trhu práce. Můžete milovat kulturní antropologii a nic proti tomu, ale Česká republika je zemí, která má v přepočtu na milion obyvatel největší počet kulturních antropologů na světě a velká část z nich končí na úřadech práce. Vybírejte si tedy, smím-li Vám doporučit, především obory, kde budete šťastni ne jenom kvůli tomu, že absolvujete zajímavou vysokou školu, ale kde budete šťastni především proto, že děláte zajímavou a poptávanou práci. A to je v podstatě všechno, protože Vám chci popřát to proklínané slovo, které je obklopeno závistí neschopných, chci Vám popřát ve Vašem budoucím životě úspěch.Děkuji za pozornost.  
2013-01-29;http://www.zemanmilos.cz/cz/clanky/projev-prezidenta-republiky-pri-zahajeni-výstavy-zeme-zivitelka-2013.htm;Projev prezidenta republiky při zahájení výstavy Země živitelka 2013;"Dobrý den dámy a pánové,chtěl bych především blahopřát zemědělcům k letošní poměrně velmi úspěšné a vysoké úrodě a ani sebedrzejší politik nebude tvrdit, že je to jeho zásluha. Je to jednak zásluha těch zemědělců samých a taky trochu zásluha počasí. Pokud jde o zásluhu politiků, tak bych jenom opakoval slova Jana Veleby, který suše konstatoval, že poprvé po velmi dlouhé době se ministrem zemědělství stává člověk, který rozumí zemědělství. Já vím, že by to měla být samozřejmost a tragédií naší politiky možná je, že to v minulosti mnohdy samozřejmost nebyla. A abych pouze neopakoval slova, která zde už byla řečena, dovolte mi konstatovat, že jsem pravidelným, téměř každoročním, návštěvníkem Země živitelky, a že při příjezdu jednoho naprosto nejmenovaného bývalého ministra zemědělství jsem se zeptal Mirka Tomana „Tak co, už rozezná žito od pšenice?"" a Mirek Toman se ke mně naklonil a zašeptal mi do ucha „Ještě ne"", takže tato doba minula a doufejme, že už se nikdy nevrátí. Prostudoval jsem si nedávno zprávu od guvernéra České národní banky, která říká, že ceny zemědělských komodit se v průměru zlepšují, ale to je dobrá zpráva pro zemědělce a horší zpráva pro spotřebitele. A jak z toho ven? Já budu kromě toho, že naprosto souhlasím s tím, co tady bylo řečeno o změně evropské zemědělské politiky, aby nedocházelo například k tomu, že se vyplácejí dotace za dvojí posečení louky v roce, tak řeknu jeden konkrétní návrh, o němž jsem s několika z vás hovořil. Je dobré vědět, že velkou část zisku, jak prvovýrobců, tak potravinářů, spolknou nadnárodní obchodní řetězce, jejichž zisková marže se pohybuje kolem šedesáti procent. Vy, kdo jste podnikatelé, o této marži můžete jenom snít. Například šedesát procent je to u rohlíků, zatímco před deseti lety to bylo sedmnáct procent a i to bylo dost. No a podle mého názoru, jedna z možných cest jak tento rozdíl překonat a dosáhnout spravedlivějšího rozdělení zisku v onom kombinátu, to znamená prvovýrobce-potravinář-obchod, je vytvoření národního obchodního řetězce, například na bázi již existujícího COOP, bývalé Jednoty, která má poměrně hustou síť prodejen. Takže místo obecných frází, že přeji zemědělcům vše nejlepší, což samozřejmě přeji, mi dovolte, abych zopakoval svůj konkrétní návrh, který se zcela určitě nebude líbit nadnárodním řetězcům, ale bude se líbit, a to je důležitější, jak výrobcům, tak občanům jako spotřebitelům. A po této konkrétní poznámce mi dovolte, abych vám nejenom poděkoval za pozornost, ale protože jsem k tomu byl vyzván moderátorem, dovolte mi, abych čtyřicátou Zemi živitelku prohlásil tímto za zahájenou.        "
2013-01-27;http://www.zemanmilos.cz/cz/clanky/projev-prezidenta-republiky-na-setkani-s-vedoucimi-zastupitelských-uradu-ceske-republiky-v-zahranici.htm;Projev prezidenta republiky na setkání s vedoucími zastupitelských úřadů České republiky v zahraničí;" Vážený pane ministře zahraničí, vážené paní velvyslankyně, vážení páni velvyslanci,bývá takovým dobrým zvykem prezidentských projevů zdůraznit nesporný fakt, že velvyslanci mají hájit české národní zájmy. A tato poněkud překvapivá informace je někdy téměř jediným, byť rozvinutým obsahem prezidentského projevu. Já bych si místo toho položil otázku, co to je český národní zájem? A už ve svém úvodním slově na tuto otázku částečně odpověděl pan ministr zahraničí. S nástupem nové vlády došlo k výraznému posunu na akcentaci toho, čemu všichni říkáme ekonomická diplomacie. A tato akcentace se mimo jiné projevila nedávným uzavřením dohody mezi Ministerstvem zahraničí a Ministerstvem průmyslu a obchodu o posílení role obchodních zastupitelství v rámci našich ambasád. Musíme si všichni uvědomit, že prezident, premiér, jednotliví členové vlády samozřejmě čas od času navštěvují jednotlivé země, vozí s sebou poměrně početné podnikatelské delegace. Já se samozřejmě snažím pečlivě si prověřit, zda jsou to delegace složené z úspěšných, nikoliv krachujících podnikatelů, protože ti by nám asi v zahraničí dělali velice špatnou vizitku, ale tyto návštěvy jsou jednorázové a zatímco prezidenti, premiéři a ministři přicházejí a odcházejí Vy, jako velvyslanci, zůstáváte. A je především na Vás pracovat více méně v rámci ekonomické diplomacie na dvou zásadních věcech. Tou první je podpora českého exportu a tedy samozřejmě i českých exportérů, podpora, která má být založena na kvalifikovaných informacích, jež těmto exportérům poskytujete, samozřejmě včetně informací o solventnosti jejich partnerů. Zažili jsme, v době sice už poněkud vzdálenější, ale ne tak vzdálené, abychom si to nepamatovali, jak nám zamrzly naše zpravidla zbrojní, ale nejenom zbrojní, dodávky, ať už v Sýrii, Libyi, Iráku, na Kubě a v řadě dalších zemí. Tím druhým úkolem našich diplomatů v rámci ekonomické diplomacie je něco, na co bych kladl přinejmenším stejný důraz jako na zvětšování objemu vzájemné výměny zboží a zejména tedy objemu exportu a to je u zemí s jistou mírou přebytku kapitálu přitahování zahraničních investorů do České republiky. Jsem si vědom, že toto vše vyžaduje ne jenom teoretické učebnicové znalosti ekonomie, ale především důkladnou znalost místních trhů a místních potenciálních investorů a právě zde vidím kritéria úspěšnosti, nebo neúspěšnosti Vaší práce. Kritéria založená na dynamice obou těchto ukazatelů, tzn. exportu tam a importu kapitálu sem. Jsou to kritéria snadno měřitelná, zejména mluvíme-li o dynamice, nikoliv o absolutním objemu, takže dokonce ani profesionální diplomat s maximální výmluvností není schopen je okecat. A právě proto věřím, že se podaří dosáhnout toho, že Vaše práce bude podle těchto kritérií úspěšná a právě proto Vám bude přinášet radost, protože práce bez úspěchu, pokud nejste masochisté, radost nikdy nepřináší. Dovolte mi, abych se zmínil ještě o jedné, mimoekonomické dimenzi české zahraniční politiky. Jak víte, došlo k poměrně výraznému přesunu akcentů od toho, čemu se někdy říká euroskepticismus a jindy eurorealismus, k něčemu, co bych nazval mírným a kritickým eurooptimismem. Jeden z velvyslanců se dotázal, proč tady nevisí evropská vlajka, byl taktně upozorněn, aby pohlédl na příslušné hradní nádvoří, kde jsme spolu s panem Barrosem nedávno evropskou vlajku vztyčili. Nicméně přítomnost vlajky v této místnosti není tak důležitá, daleko důležitější je, abychom se dokázali integrovat, lépe než dosud, do evropských struktur, mimo jiné i z hlediska zastoupení českých představitelů v těchto strukturách a v jejich vedoucích funkcích, ale co je snad ještě důležitější, abychom získali svůj odpovídající díl pokud jde o rozpočtové programy Evropské unie, a to nejenom na nejbližší léta, ale i v dlouhodobějším horizontu. Kromě toho evropského akcentu bych ještě zcela závěrem, protože projevy mají být stručné, zmínil aspekt vojenský. Byl jsem informován, že na Vaší včerejší poradě, vedle pana premiéra, pana ministra zahraničí a ministra průmyslu a obchodu, vystupoval také pan ministr obrany. Zrovna včera v Lánech jsme zhruba v tomto složení dohodli, že by bylo velmi užitečné, aby se Česká republika intenzivněji než dosud zapojila do mírových misí OSN, a to například účastí českých jednotek na Golanských výšinách, odkud, jak jistě všichni víte, nedávno odešel švýcarský kontingent. Jako bývalý ekonom bych chtěl tiše a zcela okrajově podotknout, že tato operace je financována z fondu OSN a nezatěžuje tedy český rozpočet. A zejména vzhledem k tomu, že situace v Sýrii je poněkud nepřehledná, myslím si, že zaplnění onoho bezpečnostního vakua českými jednotkami může výrazně zvýšit prestiž České republiky a přispět k, ať už mírovému procesu na Středním východě, nebo alespoň k tomu, aby bylo poněkud zmírněno riziko eskalace tohoto konfliktu. Říká se, že projevy mají být stručné, právě proto, aby diskuze mohla být co nejdelší, dovolte mi proto, abych na závěr svého vystoupení citoval slova svého oblíbeného klasika Winstona Churchilla, který prohlásil: „Dožil jsem se tak dlouhého věku proto, že kdykoliv jsem mohl sedět a nemusel jsem stát, vždy jsem seděl."". Dovolte mi proto, abych usednul do tohoto předem připraveného křesla a poděkoval Vám za Vaši pozornost i za Vaši následující diskuzi.Miloš Zeman, prezident České republiky, Pražský hrad, 27. srpna 2013     "
2013-01-21;http://www.zemanmilos.cz/cz/clanky/projev-prezidenta-republiky-na-výstave-srpen-1968--.htm;Projev prezidenta republiky na výstavě Srpen 1968  ;"Milí členové Jazzové sekce, milí přátele,nečekejte dlouhý projev. Sešli jsme se nikoli poprvé v této místnosti, abychom vzpomněli na 21. srpen a na smutné roky okupace a normalizace. Protože vždy rád provokuji, nebudu se řídit dikcí oficiálních projevů, která je většinou zaměřena na to, jak jsme dvacet let buď trpěli, nebo bojovali proti komunismu, protože u většiny občanů není ani jedno, ani druhé tak docela pravda.Chtěl bych Vám nabídnout tezi, která je opačná. 21. srpen byl zrada elit, zrada vedoucích představitelů tehdejší Československé republiky s jedinou výjimkou, před jehož památkou se hluboce skláním, a to byl František Kriegel. Nemáme právo vyčítat občanům Československa, že se podrobili okupantům, když dávno před nimi se okupantům podrobili ti, kteří byli, bohužel nesprávně, nazýváni národními idoly, ať to byl generál Svoboda, Alexandr Dubček, Josef Smrkovský, Černík, Mlynář a mnozí další.Je nešťastný národ, který nemá elity. Parafrázoval bych Bertolta Brechta, který kdysi napsal: „Je nešťastný národ, který nemá hrdiny."" Ale Bertolt Brecht také napsal druhou větu: „A je šťastný národ, který ty hrdiny nepotřebuje.""My jsme v srpnu 1968, před tím i potom, hrdiny potřebovali, my jsme si je idealizovali a nakonec, a já vím, že jsou to velmi tvrdá slova, se z hrdinů stali zbabělci. A proto je poučení pro naše dnešní dny velice prosté. I když nám doufám nehrozí další okupace, ani normalizace, ale hrozí nám poměrně všední dny, které si zbytečně dramatizujeme, snažme se, aby se k moci po příštích volbách dostali lidé, kteří nezradí své voliče.Děkuji Vám za pozornost.Miloš Zeman, prezident České republiky, areál Jazzové sekce, 21. srpna 2013 "
2013-01-21;http://www.zemanmilos.cz/cz/clanky/projev-prezidenta-republiky-v-senatu-parlamentu-ceske-republiky.htm;Projev prezidenta republiky v Senátu Parlamentu České republiky;"Vážený pane předsedo Senátu, vážené paní senátorky, vážení páni senátoři,dovolte mi, abych Vám řekl, proč jsem změnil své původní rozhodnutí a proč Vám opět navrhuji jako kandidáta do Ústavního soudu Jana Sváčka. Pokusím se mluvit bez jakýchkoli emocí, protože emoce jsou špatný rádce. Budu uvádět pouze a jedině suchá fakta.Fakt číslo jedna. Jan Sváček byl mezi první čtveřicí kandidátů na ústavní soudce, které mi navrhl tehdejší i dnešní předseda Ústavního soudu Pavel Rychetský. Pan předseda Štěch mě seznámil se závažnými námitkami, nebo chcete-li to nazvat jinak, tedy podezřeními, která se Jana Sváčka týkala a která vedla k tomu, že minulé hlasování minulého Senátu, pokud mě paměť neklame, dostal pan Sváček třicet osm hlasů proti třiceti šesti, takže asi o tři hlasy nebyl zvolen.Považoval jsem tato podezření za závažná, a proto jsem pana Sváčka z první čtveřice navrhovaných kandidátů vyřadil. A protože prezident má určité informační kompetence, zadal jsem šetření, jejichž tématem bylo prověření, zda jsou tato podezření pravdivá. Protože šetření trvalo déle než dva měsíce, vyřadil jsem pana doktora Sváčka z návrhu další čtveřice kandidátů, který jsem Vám nedávno předložil.Teprve před několika málo týdny jsem dostal výsledky tohoto šetření. Mohu Vám sdělit, že všechna obvinění, která byla vznesena k panu doktoru Sváčkovi, se ukázala jako nepravdivá. Česky řečeno jako pomluvy. Příliš se tomu nedivím, protože každý z nás, všichni, jak tady sedíme, jsme se občas stali předmětem pomluv a předmětem závisti. Je-li nějaké podezření závažné, je třeba ho důkladně prověřit. Ale pokud se ukáže, že bylo nepravdivé, je třeba odsoudit ty, kteří, ať už ze závisti nebo z jakýchkoli jiných důvodů, toto podezření či spíše pomluvy, šířili.Dovolte mi, abych konstatoval, že při konzultaci o kandidatuře Jana Sváčka jsem se mimo jiné obrátil na Soudcovskou unii, jelikož poté, co jsem potřeboval doplnit Ústavní soud tak, abych předešel kolapsu, jsem ho s Vaším souhlasem naplnil především akademiky. Ale podle mého názoru Ústavní soud potřebuje jednoho praktického manažera. Mohu Vám sdělit, a nechal jsem to ověřit ještě včera u předsedy Soudcovské unie, že Soudcovská unie plně podporuje kandidaturu Jana Sváčka. Myslím, že všichni uznáme, že je to reprezentativní, profesionální organizace, která má vysokou odbornou autoritu a v případě, že by se Jan Sváček dopustil jakéhokoli pochybení, ať už na osobní nebo profesní rovině, byli by to především oni, kdo by o tom věděli. Konzultoval jsem dále tuto otázku s nejvyšším státním zástupcem Pavlem Zemanem, který je členem mého poradního sboru, a ten označil veškerá obvinění vůči panu Sváčkovi za pomluvu a doporučil jeho kandidaturu. Pavel Rychetský mi sdělil, a to je pro mě rovněž argument, že Jan Sváček během svého působení v čele městského soudu v Praze snížil počet nevyřízených případů o padesát procent. Tolik fakta a argumenty. Nikoli pomluvy a hysterické výkřiky.Byť jsem dostal podrobnou zprávu o výsledcích šetření, o němž jsem se zmínil, necítím se povolán k tomu, abych rozebíral jeden bod po druhém a unavoval Vás dlouhým projevem. Dovolte mi proto, abych se soustředil alespoň na jeden bod, který se mě osobně dotýká.Jan Sváček byl mimo jiné obviněn z toho, a to bylo veřejně publikováno, že je členem Lions Clubu a že se stýká s Jaroslavem Bartákem. Chtěl bych upozornit, že se jedná o shodu jmen. Nejde o bývalého ministra obrany, ale o organizačního tajemníka Lions Clubu. Protože informací není nikdy dost, dovolte mi, abych Vám sdělil, že Lions Club je organizace založená ve Spojených státech na podporu dětí, které jsou buď slepé, nebo trpí závažnými vadami zraku. Po listopadu 1989 vznikly pobočky této organizace i v tehdejším Československu. Jejím prvním předsedou byl armádní generál Pelcl, vedoucí Vojenské kanceláře prezidenta Václava Havla, pokud si vzpomínáte, a již zmíněný Jaroslav Barták byl organizačním tajemníkem, který byl velice schopný organizační tajemník, protože se snažím být objektivní. To, že znásilnil čtrnáct sekretářek, a já tomu rozsudku věřím, naprosto nesouviselo s činností Lions Clubu a jenom pubertální adolescent si může myslet, že je tím doktor Sváček diskvalifikován. Pro Vaši informaci - Lions Clubem prošly stovky zajímavých lidí, já sám jsem tam chodil dvakrát až třikrát ročně. Byli tam ministři, bankéři, podnikatelé, velvyslanci, poslanci, senátoři atd. Téměř by se chtělo říci s jízlivostí mně vlastní, že tuto pomluvu rozšířil někdo, kdo do Lions Clubu buď nebyl pozván, nebo mu bylo odmítnuto členství. Ale protože, jak dobře víte, jízlivost mi naprosto není vlastní, nebudu toto téma dále rozvíjet. Jen závěrečnou poznámku na toto téma. Poslední člen, kterého jsme přijímali do Lions Clubu, byl čtrnáct dní před svojí smrtí bývalý ministr financí Eduard Janota. Vzpomínám si proto, že jsem tehdy při příležitosti jeho přijetí pronášel laudatio na jeho počest.Podobně bych mohl vyvracet další a další námitky, ale jak už jsem řekl, nehodlám Vás příliš dlouho zdržovat. Je mi trošku líto, že jsem představitele Soudcovské unie nezahrnul do spektra svých poradců při výběru kandidátů na ústavní soudce, ale každá chyba, s výjimkou smrti, se dá napravit. Po posledním rozhodnutí Nejvyššího soudu ve věci tří poslanců jsem ztratil důvěru v tuto instituci i v její představitele a rozhodl jsem se nahradit její doporučení ve svém poradenském sboru právě doporučením Soudcovské unie, které jsem Vám před chvílí citoval. Znovu opakuji, všichni z nás, jak tady sedíme, samozřejmě včetně mě, neznají o doktoru Sváčkovi tolik, co představitelé této reprezentativní organizace.Závěrem mně dovolte jednu smutnou poznámku. Jeden neinformovaný komentátor (upřímně řečeno slovo neinformovaný komentátor je pleonasmus, protože každý komentátor je neinformovaný) v jistém deníku napsal: „Schválí-li Senát doktora Sváčka, navrhne Vám prezident Zdeňka Koudelku"".Chci Vám říci jeden fakt. Totéž šetření, které jsem si vyžádal, abych Vám mohl s čistým svědomím předložit kandidaturu doktora Sváčka, jsem si vyžádal u Zdeňka Koudelky. Doktora Sváčka prakticky neznám. Za posledních patnáct let jsme se při společenských příležitostech viděli dvakrát, maximálně třikrát. Zdeněk Koudelka je můj dlouholetý osobní přítel. Vážím si ho jako člověka, mám ho rád a obdivuji jeho odborné schopnosti. Ale zmíněné šetření ukázalo, že se bohužel, říkám to s lítostí, měrou nikoli zanedbatelnou podílel na lednové amnestii prezidenta republiky. Jak dobře víte, jsem zásadní odpůrce této amnestie, nechal jsem propustit z Kanceláře prezidenta republiky všechny, kdo se na ni podíleli. A nevidím důvod, abych obdobně nepostupoval i vůči svým současným přátelům. Ale jak říkal Sokrates: „Platon je můj přítel, ale pravda je přítel větší"". Tudíž chci ujistit paní senátorky a pány senátory, že Vám zcela určitě z důvodu výše uvedených s lítostí, ale s hlubokým přesvědčením, kandidaturu Zdeňka Koudelky nenavrhnu.Poslední, co bych chtěl na závěr svého vystoupení říci je, že v naší společnosti (samozřejmě ne jenom v naší), je každý člověk, který vynikne v nějaké profesi, obklopen narůstající vlnou závisti a k ní se vážící vlnou pomluv. Tato vlna pomluv je často generována právě těmi, kdo nebyli úspěšní a kdo si takto kompenzují svůj komplex méněcennosti. Dovolte mi proto, abych nám všem popřál, abychom při našem hodnocení vycházeli z fakt, nikoli z emocí, nikoli ze závisti a nikoli z pomluv.Děkuji Vám za Vaši pozornost.Miloš Zeman, prezident České republiky, Senát PČR, 21. srpna 2013 "
2013-01-07;http://www.zemanmilos.cz/cz/clanky/projev-prezidenta-republiky-na-57-schuzi-poslanecke-snemovny-parlamentu-ceske-republiky.htm;Projev prezidenta republiky na 57. schůzi Poslanecké sněmovny Parlamentu České republiky;Vážená paní předsedkyně Poslanecké sněmovny, vážený pane předsedo vlády, vážené paní poslankyně, vážení páni poslanci,nacházíme se uprostřed politické krize, kterou velká většina z nás  nezavinila, ale všichni ji musíme společně řešit. Jak víte, tato krize  začala policejním zásahem na Úřadu vlády, po několika dnech pokračovala  demisí ministerského předsedy a v souladu s Ústavou následnou demisí  celé vlády.Z této krize existovalo několik východisek. První, nejjednodušší  a podle mého názoru nejméně správné, by bylo ponechat vládu Petra Nečase  v demisi, protože Ústava nestanovuje žádnou lhůtu, po kterou vláda  v demisi může vykonávat svoji funkci. Proti tomu mluvily nejméně tři  argumenty. Za prvé - tato vláda podala demisi dobrovolně a když se někdo  dobrovolně vzdá výkonu své funkce, nemá právo příliš dlouho tuto funkci  vykonávat. Za druhé - začalo řízení, nebo chcete-li vyšetřování,  u něhož nikdy nelze vyloučit, že u některého z členů vlády v demisi bude  vznesena žádost policie Poslanecké sněmovně na jeho vydání k trestnímu  stíhání. A konečně za třetí – tato vláda měla prokazatelně nejnižší  důvěru u občanů České republiky za celou historii českého státu.Plně sdílím názor, že jeden průzkum veřejného mínění nemůže být  důvodem k tomu, abychom měnili vládu, nebo vypisovali předčasné volby,  ale tady nejde o jeden průzkum, tady jde o souvislou, několikaletou řadu  průzkumů různých agentur, které ukazují, že v současné době míra  nedůvěry vůči bývalé vládě kolísá mezi 80 % a 90 %. To je tedy důvod,  proč jsem se rozhodl co nejrychleji vládu Petra Nečase nahradit vládou  jinou. Nikoli jenom kvůli přání svých voličů z prezidentské volby,  protože pokud jsem si dobře povšimnul, nevolilo mě ani 80 %, ani 90 %,  ale právě proto, že přímo zvolený prezident musí vedle vůle Sněmovny  respektovat také vůli drtivé většiny občanů České republiky.A teď byla otázka, co dál? Druhou variantou, která přicházela  v úvahu, bylo pověřit dosavadní vládní koalici sestavením nové vlády,  která by byla v zásadě tatáž jako vláda předchozí, jen s jednou  personální kosmetickou změnou, a která by měla totéž programové  prohlášení. Protože jsem se včera dozvěděl, že bývalá koalice sestavuje  stínovou vládu, je možné, že tam budou ještě některé další personální  změny. V dnešním teletextu jsem v přehledu tisku zjistil, že novou  ministryní vnitra má být paní Karolína Peake a pokud je tomu tak (a  českému tisku určitě musíme všichni věřit, zejména Mladé frontě Dnes),  pak chci blahopřát paní Karolíně Peake k funkci stínové ministryně  vnitra. Vidím, paní poslankyně, že máte silnou podporu v této Sněmovně,  jak vyjádřil předchozí potlesk.A nyní mi dovolte, abych pokračoval. Jestliže byla otázka, zda  jmenovat tuto vládu, pak podle mého názoru v zásadě platily všechny tři  argumenty, které jsem uvedl, proti vládě předchozí. A zde mě prosím  dovolte jedno osobní, soukromé a subjektivní vyznání - kolovala pomluva,  že by to byla Nečasova vláda bez Nečase. Tvrdím, že tomu tak není. Při  vší úctě k panu poslanci Petru Nečasovi jsem hluboce přesvědčen, že  v uplynulých třech letech byl faktickým premiérem vlády České republiky  pan Miroslav Kalousek, a jsem stejně tak hluboce přesvědčen, že  v případě, že premiérkou jmenuji, a já to nevylučuji, paní Miroslavu  Němcovou, tak tu bude opět faktický ministerský předseda jménem Miroslav  Kalousek. Prosím tedy, abyste si opravili zažité novinářské klišé,  přestali mluvit o Nečasově vládě bez Nečase a začali mluvit o Kalouskově  vládě s Kalouskem.Nyní mi dovolte, abych přešel k třetí variantě. Tou bylo přirozené  pověření nejsilnější strany, která vyhrála volby a nejsilnější opoziční  strany a požádat ji, resp. jejího předsedu, aby se pokusil sestavit  vládu. Jak dobře víte, z logických a pochopitelných důvodů to pan  předseda Sobotka odmítnul se zdůvodněním, že nemá dostatečnou podporu  v Poslanecké sněmovně. Zajisté jste v této situaci ode mne neočekávali,  že budu postupně pověřovat předsedy dalších parlamentních stran  a setkávat se tak s permanentním neúspěchem, protože prezident má podle  Ústavy pouze dva pokusy a zatímco v prvním pokusu může riskovat, ve  druhém pokusu si už toto riziko nemůže dovolit. Musí přihlížet  k reálnému rozložení sil v Poslanecké sněmovně, neboť podle Ústavy má  třetí pokus předsedkyně Poslanecké sněmovny a my, kdo máme alespoň  trochu prognostického nadání, si dovedeme představit, jak by paní  předsedkyně tuto třetí vládu sestavila. Tedy riskoval jsem. Jestliže  vládní koalice čelí probíhajícímu vyšetřování, a já se k tomuto bodu  ještě vrátím, jestliže opozice z důvodů, kterým zcela rozumím, odmítla  pokus sestavit vládu, pak ono riziko spočívalo v tom, že byla sestavena  vláda, které já říkám vláda odborníků, jiní vláda úředníků, jiní vláda  přechodná, ale já si myslím, že tady nemáme čas vést sémantické  disputace o tomto názvu.Prezident republiky ani vláda nemají právo rozpustit Poslaneckou  sněmovnu, toto právo má pouze Poslanecká sněmovna sama. Ale přesto může  prezident republiky minimálně učinit krok, který vede k rozpuštění  Poslanecké sněmovny. Před jmenováním premiéra Jiřího Rusnoka  přinejmenším vedoucí představitelé TOP09 veřejně a opakovaně prohlásili,  cituji: „Bude-li jmenována úřednická vláda, potom se připojíme  k opozičním stranám a budeme hlasovat pro předčasné volby.“ Chci  konstatovat, že jsem důvěřoval slovům těchto důstojných mužů, ale během  tří dnů se stalo, že toto slovo porušili se zdůvodněním, že se situace  změnila a že mají tzv. „stojedničkovou většinu“. Chtěl bych se pouze  zeptat, změnily se za ty tři dny nějakým způsobem poměry v Poslanecké  sněmovně? Přibyl nějaký nový poslanec? Ubyl nějaký jiný poslanec? Či  změnil nějaký poslanec svůj názor? Nic takového se nestalo. A proto  zcela logicky tvrdím, že byla-li stojednička před tím, byla i potom  a naopak.Vláda, kterou jsem jmenoval, je nejčastěji nazývána vládou  překlenovací. Je to vláda složená z nestranických odborníků, která  v první fázi své činnosti během několika málo týdnů udělala, podle mého  názoru, řadu užitečných věcí, jako bylo například zvýšení minimální  mzdy, dohoda s kraji, která byla minulou vládou po několik let  blokována, anebo dohoda mezi Ministerstvem průmyslu a obchodu na jedné  straně a Ministerstvem zahraničí na straně druhé, která byla několik  měsíců blokována Ministerstvem zahraničí a která nyní umožňuje to, čemu  se říká ekonomická diplomacie, tzn. posílení role obchodních  zastupitelství.Také chci jasně říci, že ne se všemi kroky Rusnokovy vlády zcela  souhlasím. Nelíbila se mi například ona „změna nezměna“ v čele vedení  Národního divadla, ale to neznamená, že výsledné saldo, vyplývající už  z prvních týdnů této práce, není ve srovnání s minulou vládou vysoce  pozitivní. To je jeden z důvodů, proč Vám ji doporučuji. Dovolte mi,  abych se ještě vrátil k námitce, že tato vláda je nelegitimní, protože  byla ustavena proti vůli Sněmovny. Za prvé to zjistíme až hlasováním,  jiná cesta není, a za druhé bych chtěl velmi zdvořile připomenout  obdobnou situaci, která nastala v roce 1998. Tehdy úřednická vláda  Josefa Tošovského neměla zdaleka zajištěnou důvěru v Poslanecké sněmovně  a Václav Havel tehdy vystoupil s naléhavým projevem, z něhož mi dovolte  ocitovat pouze jednu jedinou, byť delší větu: „ Jestliže Poslanecká  sněmovna nepřijme vládu Josefa Tošovského, budu týdny a týdny přemýšlet,  diskutovat a uvažovat a pověřovat jednáním o sestavení vlády další  a další osoby a pak opět budu týdny a týdny uvažovat, až nakonec žádné  předčasné volby nebudou.“ Konec citátu Václava Havla z roku 1998. Pro  stručnost podotýkám, že Tošovského vláda byla schválena a předčasné  volby byly. Ten, kdo tvrdí, že prezident si má nejdříve předjednat  většinu v Poslanecké sněmovně, nezná Ústavu České republiky. Dám Vám  ještě jeden logický argument. Kdyby tomu tak bylo, pak by Ústava  prezidentovi nesvěřovala dva, ale pouze jeden pokus. Neboť kdyby měl  předem zajištěnu většinu, na co by ten druhý pokus potřeboval? Chci tedy  tvrdit, že jsem samozřejmě postupoval v rámci Ústavy a navrhnul jsem  řešení, které podle mého názoru bylo jediné možné, přesněji řečeno,  které jediné zbývalo.Teď je otázka, co dál? Samozřejmě, že přistoupím k druhému pokusu,  nebude-li Rusnokova vláda schválena, na druhé straně prosím, abyste  vzali v úvahu, že je to první vláda v České republice, která má podporu  jak zaměstnavatelských svazů, tak odborů, což jsou dvě vzájemně  protikladné skupiny výrazně se lišící svými zájmy. Je to vláda, která je  nástrojem boje proti korupci, protože v jejím programovém prohlášení je  obsažen závazek, že nebude zasahovat do probíhajícího vyšetřování  a narušovat toto vyšetřování politickými tlaky. Z projevů některých  významných představitelů bývalé vládní koalice jsem několikrát slyšel  obavu před policejním státem, před prokurátorskou republikou. Bývalý  ministr spravedlnosti pan Blažek dokonce poslal nejvyššímu státnímu  zástupci 23 otázek, na které státní zástupce právem odmítnul odpovědět,  protože byly zásahem výkonné moci do nezávislosti vyšetřovacího procesu.  Podle mého mínění jediný, kdo může posoudit, zda vyšetřování bylo  vedeno účinně, je nezávislý soud, nikoli politici. A jak jsem již řekl,  nemám žádnou záruku, že v případě, kdy by se k moci vrátila dosavadní  koalice, by někdo z jejích členů nemohl být případně postižen řízením  svého ministerstva z cely vyšetřovací vazby.Dovolte mi ještě okrajovou poznámku. Známý politolog pan Miroslav  Kalousek nedávno prohlásil, že po volbách si jako prezident stejně budu  jmenovat premiérem, koho budu chtít. Je to jeden z největších nesmyslů,  které jsem slyšel, ale u tohoto autora je to celkem očekávatelné.  V takovém případě bych Vás chtěl ujistit, že samozřejmě po volbách  jmenuji předsedou vlády představitele vítězné strany a to nezávisle na  tom, jaká strana to bude. A budu se samozřejmě těšit na spolupráci  s politickou vládou, která jako jediná bude mít mandát provádět nezbytné  reformy.Na závěr svého vystoupení se vracím k onomu tématu vyšetřování. Jeho  základem vůbec není stíhání tří poslanců za údajnou korupci, jeho  základem dokonce není ani vyšetřování nezákonnosti ve vojenském  zpravodajství. Jeho základem je postupné odhalování propojení některých  politiků a politických struktur, které bych nezdvořile nazval  kmotrovskými mafiemi, před nimiž jsem varoval již ve svém inauguračním  projevu. Tuto tezi mohu doložit veřejně publikovaným rozhovorem - asi  tak před třemi týdny - vrchního státního zástupce Ištvana, tuším, že to  bylo v Hospodářských novinách, kde doslova říká, že se čeká senzace  v tomto směru a že pro tuto senzaci již má dostatečné důkazy. Byl jsem  ujištěn, že toto vyšetřování skončí v řádu několika týdnů a ujišťuji  Vás, že i kdybyste mě lámali kolem, že během těchto několika týdnů žádný  druhý pokus nepodniknu z důvodů, které jsem již uvedl.Závěrem bych Vás chtěl obšťastnit poděkováním, i když pouze některé  z Vás. Za prvé bych chtěl poděkovat všem poslaneckým klubům, které se  včera rozhodly k podpoře Rusnokovy vlády. Za druhé bych chtěl zvláště  poděkovat klubu Sociální demokracie, protože ten byl několik týdnů pod  mediální palbou pravicových novinářů, kteří až dosud nenašli na Sociální  demokracii nic dobrého, ale náhle začali inteligentně radit, jak si má  v této krizi počínat. A nejenom to. Byli i pod palbou několika  pravicových politiků, kteří radili zcela nezištně Sociální demokracii,  jak má postupovat v tomto hlasování, aby se oni politici mohli opět  vrátit k moci. Děkuji tedy zvláště klubu Sociální demokracie, že se  nenechal nachytat těmito politickými jezinkami.Nyní již opravdu zcela závěrem – dámy a pánové, jeden ze zakladatelů  českého státu, Alois Rašín, měl jako životní heslo „Blaho republiky  budiž nevyšším zákonem“. Já vím, že v dnešní době tato dikce zní poněkud  archaicky, ale její obsah zůstává. Každý z Vás má své osobní zájmy,  téměř každý z Vás hájí zájmy některé politické strany, ale nad tyto  zájmy je opravdu nadřazeno blaho republiky. Budete-li si přát návrat na  několik měsíců oné smutné, katastrofické Kalouskovy vlády, prosím,  hlasujte proti vládě Jiřího Rusnoka. Ale alespoň u některých z Vás, byť  z lavic bývalé vládní koalice, nebo z lavic nezařazených poslanců,  doufám, že u Vás zvítězí ono rašínovské suprema lex.Děkuji Vám za Vaši pozornost.Miloš Zeman, prezident České republiky, Poslanecká sněmovna České republiky, 7. srpna 2013
2013-01-07;http://www.zemanmilos.cz/cz/clanky/projev-prezidenta-republiky-po-jmenovani-ustavnich-soudcu.htm;Projev prezidenta republiky po jmenování ústavních soudců;Vážený pane předsedo Ústavního soudu, vážený pane místopředsedo Ústavního soudu, vážené paní a pane ústavní soudci, dovolte mi, abych Vám především ještě jednou blahopřál ke složení slibu ústavního soudce a pánům Rycheckému a Fenykovi zaujetí funkcí předsedy a místopředsedy Ústavního soudu. Ústavní soud je kompletní a bude kompletní. Bude průběžně doplňován tak, jak budou odcházet někteří další ústavní soudci a nikdy ho nenechám ve stavu před kolapsem a kdyby byl téměř neusnášeníschopný. Pokládám to za jeden ze základních úkolů prezidenta republiky a pevně věřím, že tomuto úkolu ve spolupráci s Vámi dostojím i v budoucnosti.Miloš Zeman, prezident České republiky, Pražský hrad, 7. srpna 2013    
2013-01-25;http://www.zemanmilos.cz/cz/clanky/projev-prezidenta-republiky-pred-podepsanim-petice-za-zakon-o-prokazani-puvodu-prijmu-a-majetku-vcetne-moznosti-zabaveni-nelegalne-nabyteho-majetku.htm;Projev prezidenta republiky před podepsáním petice za zákon o prokázání původu příjmů a majetku včetně možnosti zabavení nelegálně nabytého majetku;Dámy a pánové,poprvé od března, pokud se nemýlím, jsem v Loretánské ulici v centru mé bývalé prezidentské volební kampaně a přiznávám, že se mi po těchto místech velice stýskalo a že jsem rád, že jsem sem konečně přišel.Chtěl bych poděkovat všem organizátorům petiční akce a samozřejmě i všem občanům, kteří ji až dosud podepsali. Věřím, že se bude opakovat úspěch s obdobnou petiční akcí za přímou volbu, nikoli pouze prezidenta, ale i hejtmanů a starostů, kde se podařilo získat více než sto tisíc podpisů, což byla jedna z největších, ne-li největší petice, kterou kdy petiční výbor obdržel.Pokládám toto téma za o to významnější, že právě nyní probíhá poměrně rozsáhlé vyšetřování, které by mělo odhalit případné vazby mezi naší politickou sférou a mezi ekonomickou kriminalitou. Charakteristickým rysem ekonomické kriminality není to, že je někdo bohatý, Tomáš Baťa byl také bohatý, ale ne tím, že by si nakradl.To, co zde bylo již řečeno Vladimírem Krulišem, je v podstatě princip německého zákona o prokázání původu příjmů a majetku, kde se důkazní břemeno přenáší, jak by řekl Jára Cimrman, na sprostého podezřelého. Ovšem s tím, že pokud prokáže legálnost svého majetku, nebude zdaněn ani korunou. V každém případě velice rád jako padesátý tisící tuto petici podepíši a pevně věřím, že se ke mně přidá ještě dalších minimálně padesát tisíc lidí.Miloš Zeman, prezident České republiky, sídlo SPOZ, Loretánská ulice, 25. července 2013 
2013-01-16;http://www.zemanmilos.cz/cz/clanky/projev-prezidenta-republiky-pri-prilezitosti-poklepani-zakladniho-kamene-pro-novostavbu-mobilniho-hospice-anezky-ceske.htm;Projev prezidenta republiky při příležitosti poklepání základního kamene pro novostavbu Mobilního hospice Anežky České;Vážený pane kardinále, vážený pane řediteli, dámy a pánové,shodou okolností je tento kámen prvním základním kamenem, na který  budu ve své prezidentské funkci poklepávat a jsem rád, že je to právě  on, protože si těžko dovedu představit užitečnější účel. Ano, otevíráte  dálnici, otevíráte další objekty, přestříháváte pásky, ale účel tohoto  projektu je láska k lidem a soucit s lidmi.Přál bych tomuto hospici, aby byl naplněn láskou a soucitem všech,  kteří v něm budou pracovat, kteří budou vyjíždět do jednotlivých  domácností a kteří budou pomáhat lidem.Říkalo se, že svůj život naplníme tehdy, jestliže zasadíme strom,  zplodíme syna nebo dceru, nebo postavíme dům. Myslím si, že ti, kdo  budou stavět tento budoucí dům, výrazným a krásným způsobem naplňují  svůj život a přál bych jim hodně štěstí, hodně pohody a hodně osobních  a lidských úspěchů.Miloš Zeman, prezident České republiky, Červený Kostelec, 16. července 2013
2013-01-16;http://www.zemanmilos.cz/cz/clanky/projev-prezidenta-republiky-v-domove-svateho-josefa-v-zirci.htm;Projev prezidenta republiky v Domově svatého Josefa v Žirči;Vážený pane kardinále, dámy a pánové,začal bych trochu osobně. Můj syn David je lékař ve Fakultní  nemocnici v Ostravě a zabývá se právě roztroušenou sklerózou, konkrétně  výzkumem mozkomíšního moku, kterému se učeně říká liquor. A tímto  způsobem moje rodina, alespoň prostřednictvím mého syna, tak trochu  přispívá k pokrokům v léčení této nemoci. Chtěl bych vyjádřit obdiv těm,  kdo se s touto nemocí setkali a kteří ji překonávají. A také bych chtěl  vyjádřit obdiv a úctu těm, kdo těmto pacientům pomáhají v jejich  nelehké životní situaci.S panem kardinálem jsme dnes při obědě mluvili o zajímavém námětu –  možná, že ti starší z nás si vzpomenou, jak John Fitzgerald Kennedy  kdysi zřídil mírové sbory, které pomáhaly řadě zemí, nikoli ale civilním  úkolům. Slyšel jsem nejen od pracovníků Hospice Anežky České, že se jim  osvědčila civilní služba v době, kdy ještě nebyla profesionální armáda.  Hovořili jsme s panem kardinálem o tom, že zejména nastupující generace  absolventů škol, kteří často vycházejí ze škol a nemohou najít  uplatnění, by měli být, nechci říci zrovna povinni, ale mělo by jim být  umožněno něco, co bychom mohli trochu pateticky nazvat národní službou.  Prostě službou v zařízeních podobného typu, kde by se seznámili  s životem svých pacientů, kde by se naučili také trochu pokory, která  chybí právě této generaci, a získali by základní pracovní návyky.Závěrem bych chtěl blahopřát entuziasmu pracovníků tohoto zařízení.  Prohlédl jsem si mimo jiné budovu, jejíž jedna polovina je ruinou a ta  druhá je perfektně opravena. Je tam chráněná dílna a věřte, že si velice  vážím lidí, kteří mají sny, kteří chtějí něco postavit, něco vybudovat,  něco dokázat. Dovolte mi, abych Vám všem popřál úspěch a radost ze  života, protože ať jsme v jakkoli těžkých životních podmínkách, vždy  najdeme paprsek radosti. Jak říká jedno přísloví - Každý mrak má  stříbrný okraj.Děkuji Vám za pozornost.Miloš Zeman, prezident České republiky, Žireč, 16. července 2013
2013-01-12;http://www.zemanmilos.cz/cz/clanky/projev-prezidenta-republiky-na-francouzske-recepci-pri-prilezitosti-statniho-svatku-francie.htm;Projev prezidenta republiky na francouzské recepci při příležitosti státního svátku Francie;Vážený pane velvyslanče, vážené Excelence, dámy a pánové,cítím se zahanben, protože na rozdíl od své ženy neumím francouzsky  a právě proto nemohu oplatit panu velvyslanci toto krásné gesto v jeho  rodném jazyce. Ostatně, kdybych tak promluvil, považoval bych to za  zločin na tomto jazyce.Dovolte mi, abych za prvé poděkoval za velice milé pozvání a za druhé  řekl několik slov ke svátku Francie. Dějiny, které často vzpomínáme,  nejsou jenom dějinami abstraktních idejí, ale dějinami konkrétních lidí.  A já bych zde při příležitosti francouzského státního svátku chtěl  připomenout alespoň tři konkrétní jména.Prvním z nich je François Mitterrand, který právě zde v Buquoyském  paláci přijal jako první západoevropský státník delegaci českých  disidentů a to v rámci své oficiální návštěvy tehdejšího komunistického  režimu.Druhou dle mého názoru nejvýznamnější osobou francouzské politické  historie je Charles de Gaulle – muž, který vyvedl Francii ze dvou krizí  v roce 1940 a 1957, a velmi tehdy pomohl svou autoritou Francouzské  republice.Konečně třetí postavou, kterou bych rád zmínil, je Jean Monnet. Jeden  z otců Evropské unie. Poměrně nedávno jsem dočetl jeho paměti  a uvědomil jsem si, jaké překážky musel překonávat, jak se vyhýbal  unáhleným řešením a jak krok za krokem budoval a úspěšně dovršil  budování Evropské unie.Čtvrtou osobou, k níž bych v závěru svého vystoupení chtěl promluvit,  je francouzský velvyslanec Lévy. Milý pane velvyslanče, stále vzpomínám  na to, jak jste mě ještě před prezidentskou volbou pozval do  Buquoyského paláce na setkání s Vámi a současně se mnou také amerického  velvyslance a britskou velvyslankyni.Dovolte mi proto, abych Vám proto zcela upřímně pogratuloval k Vašemu  prognostickému talentu. Budete nám v Praze scházet. A když Vám přeji  úspěch ve Vaší budoucí vysoké politické funkci, věřím, že se do Prahy  budete často a rád vracet. Věřte mi, že zde budete vždy jako přítel  České republiky srdečně přijat.Miloš Zeman, prezident České republiky, Buquoyský palác , 12. července 2013
2013-01-10;http://www.zemanmilos.cz/cz/clanky/projev-prezidenta-republiky-po-jmenovani-nových-clenu-vlady.htm;Projev prezidenta republiky po jmenování nových členů vlády;Vážený pane ministerský předsedo, vážení členové vlády,dovolte mi, abych v první řadě poděkoval panu premiérovi za to, že  splnil svůj slib a do čtrnácti dnů sestavil vládu. V české politice je  málo politiků, kteří dodržují své slovo, a o to více si jej vážím.Chtěl bych dále poděkovat všem členům vlády za odvahu, s jakou do  této vlády vstoupili. Vím, že mnozí z Vás opustili lépe placená  zaměstnání, aby pracovali pro naši zemi. A za to bych Vám chtěl  poděkovat, protože v české politice je dosud i málo odvahy.Všichni jste odborníky, kteří dokonale znají problematiku svého  rezortu. Z toho vyplývá, že se s touto problematikou nebudete muset  seznamovat a začnete pracovat hned od prvního dne. Nenechte se otrávit  mediální kritikou závistivých hlupáků, kteří sami nikdy nic pořádného  v životě neudělali. Snažte se, aby Vaše práce byla úspěšná.Vláda má před sebou samozřejmě celou řadu důležitých úkolů. Ale  dovolte mi, abych na jeden z těchto úkolů zvláště upozornil. Úkolem  vlády je podle mého názoru zabránit jakýmkoli politickým tlakům při  probíhajících vyšetřováních a plně respektovat nezávislost policie  a nezávislost státních zástupců. To, zda postup vyšetřování byl  přiměřený, nemůže rozhodnout vláda ani politici, ale pouze a jedině  nezávislé soudy. Věřím, že budete zárukou toho, že se aféry nebudou  zametat pod koberec a že z mafiánů se pod politickým tlakem nebudou  stávat nevinní občané.Ještě jednou Vám z celého srdce přeji mnoho úspěchů ve Vaší činnosti.   Miloš Zeman, prezident České republiky, Trůnní sál, Pražský hrad, 10. července 2013
2013-01-04;http://www.zemanmilos.cz/cz/clanky/projev-prezidenta-republiky-na-setkani-s-obcany-v-osvetimanech.htm;Projev prezidenta republiky na setkání s občany v Osvětimanech;Vážení a milí přátelé,především velice děkuji za pozvání do Osvětiman. Chtěl bych ze srdce  poděkovat za Vaši podporu. A protože dluhy se mají splácet, tak politici  by neměli zapomínat na poskytovanou podporu, jakmile jsou zvoleni, ale  měli by tuto podporu nějakým způsobem vracet.Nechci mluvit příliš dlouho, rád bych jenom řekl, že i když jsem  absolvoval asi dvě stě setkání za první tři měsíce výkonu prezidentské  funkce, tak jsem se vůbec nedostal k tomu, abych se setkal s normálními  občany. Tím neříkám, že vedoucí představitelé byli nenormální, ale  nepoužívám výraz „obyčejní občané“, protože si myslím, že je tak trochu  urážlivý. Každý z nás je nějakým způsobem neobyčejný, každý z nás něco  v životě dokázal - zasadil strom, zplodil syna nebo dceru, případně  postavil dům. Právě proto nemluvím jako jiní politici o obyčejných  lidech, ale mluvím o normálních lidech a doufám, že i já ve výkonu  prezidentské funkce zůstanu normálním, pokud mě budete nejen podporovat,  ale také kritizovat, když udělám nějakou chybu.Politici, když mají před ústy mikrofon, většinou mluví hodinu nebo  dvě a poté nechají deset minut na diskusi. Já bych rád postupoval zcela  obráceně. Dovolte mi pětiminutové úvodní slovo, z něhož už jsem část  vyčerpal, aby byl co nejširší prostor pro Vaše otázky. A já při tom budu  sedět, protože již Karel Čapek říkal, že člověk, který stojí, lidem  káže, zatímco člověk, který sedí, si s lidmi povídá. A já jsem si přišel  popovídat.V čem je ono úvodní slovo? Právě u nás probíhá politická krize  vzniklá demisí bývalého předsedy vlády a policejním vyšetřováním, které  této demisi předcházelo. Pro řešení této politické krize je několik  cest, z níž za nejrozumnější pokládám předčasné volby. Na druhé straně  je málo známo, že to, aby byly předčasné volby, nemůže prezident nijak  ovlivnit. K předčasným volbám dochází pouze tehdy, jestliže se sama  Poslanecká sněmovna sto dvaceti a více hlasy rozpustí. A sami víte, že  se někdy cituje staré známé přísloví o kaprech, kterým se příliš nechce  vypustit svůj vlastní rybník. Zasedání Poslanecké sněmovny bude  16. července, čili ve velmi krátké době, a tam uvidíme, zda k tomuto  dojde či nedojde.Pokud k tomu dojde, budou předčasné volby patrně ve druhé polovině  září. Pokud k tomu nedojde, budeme se zabývat dalšími alternativami jak  dosáhnout toho, aby naše země měla vládu, které občané věří. Vládu,  která je složena ze skutečných odborníků, kteří nejsou zatíženi žádným  skandálem, takže jim nehrozí ani pobyt v cele předběžného zadržení, ani  pobyt ve vyšetřovací vazbě a už vůbec ne pobyt ve vězení jako takovém.A jaké jsou možnosti za předpokladu, že se Poslanecká sněmovna  nerozpustí (protože když se za čtrnáct dní rozpustí, tak je vše jasné  a strany půjdou do voleb)? Pojďme si tedy povídat o tom, jaké možnosti  máme ve druhém případě. To už je prostor nikoli pro moje kázání, ale pro  naslouchání, pro povídání si a především pro vyslovení Vašich otázek  a Vašich námětů.Děkuji Vám za pozornost.       Miloš Zeman, prezident České republiky, 4. července 2013, Osvětimany
2013-01-27;http://www.zemanmilos.cz/cz/clanky/projev-prezidenta-republiky-na-humboldtove-univerzite-v-berline.htm;Projev prezidenta republiky na Humboldtově univerzitě v Berlíně;Excelence, drazí kolegové, dámy a pánové,část politických lídrů z post komunistických zemí, včetně mě, mluví  jen svým domácím jazykem s určitou anglickou výslovností. Takový druh „broken english“  má mnoho výhod. Za prvé, projevy jsou krátké, za druhé, nutí vás  vyhnout se barvitým obrazům a prázdným větám a květnatým výrazům  s žádným obsahem.Dovolte mi začít můj projev v mojí oblíbené „broken english“,  která je srozumitelná dokonce i pro rodilé mluvčí, několika poznámkami  o mém „Evropském snu“. Chtěl bych připomenout slova Martina Luthera  Kinga, který sice nemluví o evropském snu, ale já ano. Jsou dva typy  politiků. Jedni mají sen a musím přiznat, že takový politik je  nebezpečný, protože samozřejmě ne všechny sny jsou pozitivní. Málo  politiků nemá sen, nebo pokud chcete vizi, projekt, program, koncept. Já  jsem politik s evropským snem. Možná je můj sen velmi nebezpečný pro  Evropu a Evropskou unii.Jaký je tedy můj sen? Česká republika je členem Evropské unie,  přijali jsme jednosměrnou letenku do EU a není pro nás jiná alternativa.  Nicméně máme právo a povinnost kritizovat Evropskou unii. Musíme si být  vědomi, že taková kritika je vlastně sebekritikou. Během mého krátkého  vystoupení zmíním některé důvody pro takovou kritiku.Chtěl bych sdělit svůj názor na tři pilíře Evropské unie. Jedním  z nich je samozřejmě společná zahraniční politika, druhý je společná  obranná politika a třetí je společná hospodářská politika. Nechci  zmiňovat společné politiky sociální či ekologické, protože to by byla  přednáška na tři hodiny a já nejsem Fidel Castro.Začnu se společnou zahraniční politikou. Vždy si vzpomenu na  ironickou otázku Henry Kissingera: „Jaké je telefonní číslo Evropy?“.  Pokud máte 27 ministrů zahraničí, nemáte žádné a nejste partnerem pro  Spojené státy, Rusko, Čínu atd. Jsem pro jednotnou společnou zahraniční  politiku Evropské unie. A nyní přijde první sebekritika v této oblasti.  Kritizuji současnou Evropskou unii pro tzv. měkkou politiku, což mi  připomíná opakování appeasementu (ústupků) z 30. let minulého století.  Hlavním úkolem společné zahraniční politiky je boj proti mezinárodnímu  terorismu, který je podle mne největším nebezpečím 21. století. Určitě  si všichni vzpomenete na spor mezi Francisem Fukuyamou a Samuelem  Huntingtonem. Nyní je spor u konce a Fukuyama byl zcela poražen. Není  žádný konec dějin a žádný poslední muž. Historie je kontinuum  a pokračování ve velmi nebezpečném světě. Světový terorismus je někdy  založen na náboženském fundamentalismu a může mít jaderné zbraně.  V takovém případě končí iluze vyjednávání s teroristy. Jakékoliv  vyjednávání s teroristy vede k tomu, že jsou silnější a silnější.  Z historických případů víme, že Hitler i Mussolini byli silnější  a silnější poté, co s nimi bylo vyjednáváno.To byla moje první poznámka. Druhá se týká Evropské unie, která  potřebuje také společnou obrannou politiku. A znovu, pokud si vezmete 27  členských zemí, samostatně nemají prakticky žádnou významnou sílu,  dokud nemají společné vedení. Evropská unie má za sebou některé společné  akce a díky Bohu za to. Nesmíme však zapomenout na špatnou zkušenost  z bývalé Jugoslávie, kde američtí vojáci byli nuceni působit na území  Bosny i přesto, pokud jsem dobře informován, že Bosna je stále částí  Evropy, ne Spojených států. Byla to blamáž pro společnou obrannou  politiku Evropy, a proto jsem přesvědčen, že potřebujeme společnou  obrannou politiku Evropské unie. Ne společnou evropskou policii. Policie  musí být v rukou vlád a parlamentů členských států.A nyní ke třetí poznámce, která je pro mne jako bývalého ekonoma  důležitá, a týká se společné hospodářské politiky. Podporuji, jak již  bylo řečeno, bankovní unii, společnou fiskální politiku, dokonce  společné zdanění. Jsem proti dumpingu v daních, protože musíme soutěžit  svou produktivitou a pracovní sílou, ne uvalováním dumpingových cel.  Nicméně, co se týče směrnic a nařízení Evropské unie, neměly by se  soustředit na to, jak se bude jmenovat lecjaký sýr. Prosím, vyhněme se  tomu mít společný evropský sýr, a pokud si přejete společné evropské  pivo, pak doporučuji, aby to byl Pilsner. Ďábel je ukryt  naneštěstí  v detailech a znovu připomínám, že toto je sebekritika, ne kritika  z vnějšku. Pokud se EU orientuje na názvy sýrů, pak ztrácí čas  a energii, kterou by měla věnovat na důležitější věci, jakými je  například společná hospodářská politika.Nyní na konci mého proslovu budu velmi, velmi krutý. Myslím, že  hlavní důvod a zdroj současné ekonomické krize, která není celosvětová,  ale euro-americká, jsou nízké investice do evropské ekonomiky, a to  včetně Německa i České republiky a dalších členských zemí. Co to  znamená? Já osobně jsem Keynesiánec, ale dovolte mi citovat Miltona  Friedmana, který na začátku světové ekonomické krize řekl: „Nyní jsme  všichni Keynesiánci.“. A taková slova z úst hlavního oponenta  keynesiánské teorie je pro mne velmi příjemné slyšet. V keynesiánských  teoriích jsou popsány dvě hlavní tendence, jednak spotřeba a dále  investice. Celá Evropa má tendenci k extrémně vysoké spotřebě. Celá  Evropa, kromě některých regionálních výjimek, má nízké investice, což má  za následek nejen rostoucí státní dluh, ale také klesající  konkurenceschopnost. Jsou pro to různé politické důvody, standardní  politici mají rádi sliby. Můžete slíbit nízké daně, vyšší sociální  výdaje, ale investice vám příliš hlasů nepřinesou. Nemůžete je slíbit  voličům přímo, ale v rámci podpory vašich plánů a programu. A já si  dokonce myslím, že toto je právě prezidentské téma, a zejména v případě,  že byl prezident zvolen přímou volbou a není závislý na Parlamentu.  Prezidentské téma, které podpoří investice do infrastruktury, vzdělání,  zdravotních služeb atd.Dámy a pánové, shrnu poslední část mého projevu do jedné věty:  „Konzumujeme příliš mnoho jablek a nesázíme dost jabloní.“.  Ale proto,  že jsem v Německu, dovolte mi zakončit mou řeč citací Martina Luthera.  „Kdybych věděl, že zítra bude další den, šel bych dnes zasadit jabloň.“.Děkuji vám velmi za pozornost.Miloš Zeman, prezident České republiky, 27. června 2013, Humboldtova univerzita, Berlín
2013-01-20;http://www.zemanmilos.cz/cz/clanky/projev-prezidenta-republiky-v-senatu-ceske-republiky.htm;Projev prezidenta republiky v Senátu České republiky;Vážený pane předsedo, vážené paní senátorky, vážení páni senátoři,předstupuji před Vás znovu s návrhem na další čtyři soudce Ústavního  soudu. Úvodem bych chtěl velice poděkovat Senátu za to, že schválil  první čtyři soudce, protože jak dobře víte, Ústavní soud byl téměř před  kolapsem, neboť v případě onemocnění jediného soudce hrozilo, že nebude  zasedat plénum Ústavního soudu a tedy, že nebude možné projednávat právě  zásadní otázky, které Ústavní soud řeší. Nyní je situace jiná. Senát je  doplněn na potřebný počet patnácti ústavních soudců a nehrozí tedy  nebezpečí, které jsem před tím zmiňoval. To za prvé.Za druhé - víte, že jsem mnohokrát řekl, že prezident není stroj na  podpisy, ale stejně tak platí, že Senát samozřejmě není stroj na  schvalování prezidentových návrhů. Budu pokládat za naprosto legitimní  a naprosto samozřejmé, jestliže se Senát případně rozhodne některému  z mých návrhů nevyhovět a zavazuji se, že v takovém případě bez  zbytečného otálení předložím návrhy další, neboť jak dobře víte,  v případě ústavních soudců výrazně převyšuje nabídka nad poptávkou.  Dovolte mi však, abych konstatoval, že podobně jako v předchozím případě  jsem konzultoval návrhy na ústavní soudce jak s předsedou Ústavního  soudu, tak s předsedou Nejvyššího správního soudu, s předsedkyní  Nejvyššího soudu, s ombudsmanem a nejvyšším státním zástupcem. Takže se  domnívám, že tyto návrhy vzešly na základě stanoviska odborníků a nikoli  pouze na základě stanoviska prezidenta republiky.Každý z nás někoho z kandidátů zná dobře a někoho hůře. Dovolte mi  proto, abych řekl několik slov o jednom z kandidátů, kterého znám velmi  dobře a velmi dlouho. S Pavlem Rychetským jsem se seznámil v říjnu 1989,  kdy jsem podával žalobu na deník Rudé právo a on mne tehdy zastupoval.  Znali jsme se poté ve Federálním shromáždění v sociální demokracii,  a když jsem vstoupil do vlády, požádal jsem Pavla Rychetského, aby  vykonával funkci místopředsedy vlády a předsedy Legislativní rady. Tato  Legislativní rada byla složena z 24 špičkových odborníků v právní  problematice a musím říci, že pracovala velmi dobře. Právě Pavel  Rychetský byl v mé vládě hlavním organizátorem přijímání zákonů  založených na harmonizaci právního řádu České republiky s evropským  právem. Je to člověk, který dokázal hájit své vlastní stanovisko  a přitom plně respektovat mnohdy odlišné stanovisko ostatních, což se  naposledy prokázalo právě při projednávání církevních restitucí  u Ústavního soudu. Toto vše jsou důvody, proč v rámci těchto čtyř  kandidátů mohu mluvit alespoň o člověku, kterého velmi dobře znám  a kterého proto s čistým svědomím mohu doporučit. Vím, že proti Pavlu  Rychetskému mluví jeden argument. Jeho úmysl ukončit své období v roce  2017.Chtěl bych Vás závěrem svého vystoupení ujistit, že vynaložím  veškerou svou nepopiratelnou výmluvnost, jakož i oslnivé osobní kouzlo,  které je mi vlastní, k tomu, abych v případě schválení Pavla Rychetského  přesvědčil, aby vykonával funkci patřičných deset let.Děkuji Vám za pozornost.    Miloš Zeman, prezident České republiky, Praha, 20. června 2013
2013-01-20;http://www.zemanmilos.cz/cz/clanky/projev-prezidenta-republiky-na-ix-sjezdu-ceskeho-svazu-bojovniku-z-svobodu.htm;Projev prezidenta republiky na IX. sjezdu Českého svazu bojovníků z svobodu;Vážený pane předsedo, vážení členové Svazu bojovníků za svobodu,dovolte mi, abych Vám především poděkoval za Vaše pozvání a abych  ocenil a poděkoval i za to, že to byl právě Svaz bojovníků za svobodu,  který spolu s dalšími organizacemi (včetně Rady seniorů) vytvořil  takzvanou vlasteneckou frontu v prezidentské kampani a věřím, že činnost  této vlastenecké fronty bude samozřejmě pokračovat i nadále. Ono se  říká, že politika nezná vděčnost, ale chtěl bych být výjimkou z tohoto  pravidla. Proto Vám všem ještě jednou velice děkuji.Druhá věc, kterou bych Vám chtěl sdělit je, že na rozdíl od mého  přítele Jardy Jedličky, který v Lidicích mluvil o tom, že bojovníci za  svobodu postupně odcházejí a že se tak ztrácí historická paměť. Já bych  tvrdil něco jiného. Já bych tvrdil, že boj za svobodu je nikdy nekončící  proces a že ten, kdo se domnívá, že tento boj byl jednou vybojován, se  hluboce mýlí a otevírá prostor právě těm silám, které by pod  nejrůznějšími záminkami naši svobodu omezily.Už jednou jsem, tuším při pohřbu Waltra Komárka, citoval výrok  z Goethova Fausta: „Jen ten je hoden svobody a žití, kdo rve se o ně den  co den.“ A to platí i nyní. Musíme se ptát, kdo jsou dnešní bojovníci  za svobodu. A zde bych chtěl vysoce ocenit naše vojáky, včetně vojáků,  kteří pomáhají při povodních, ale také vojáků, kteří se účastní  zahraničních misí. Ano, velice dobře vím, že tato účast je někdy  zlehčována, že tito vojáci jsou dokonce nazýváni žoldáky a chtěl bych  Vám říci, že si jich vážím, protože bojují, byť tisíce kilometrů od  našich hranic, i za naši svobodu v boji proti mezinárodnímu terorismu.Chtěl bych Vám připomenout jeden výrok. Výrok, který dnes právě vůči  těmto vojákům v Afghánistánu (a já jako první prezident republiky tyto  vojáky v blízké budoucnosti navštívím) občas zaznívá: „Proč máme bojovat  v zemi, o které nikdo z nás nic neví?“ Dovolte mi, abych Vám citoval  jiný výrok: „Proč máme bojovat za zemi, kterou vůbec neznáme?“ Autorem  tohoto druhého výroku je Neville Chamberlain a tento výrok byl pronesen  v září roku 1938.Pojďme společně bojovat proti těm, kdo si neuvědomují, že mezinárodní  terorismus může působit i uvnitř našich hranic a že nejlepší cesta jak  tomu zabránit, je bojovat proti němu předem a nebýt zbabělý. A to je to  poselství, které jsem Vám všem chtěl sdělit ve svém krátkém vystoupení.  Není pravda, že bojovníci za svobodu českého národa umírají. Rodí se  noví bojovníci a já bych jim chtěl vyjádřit svoji hlubokou úctu.Děkuji Vám za pozornost. Miloš Zeman, prezident České republiky, Ministerstvo obrany České republiky, Praha, 20. června 2013
2013-01-15;http://www.zemanmilos.cz/cz/clanky/projev-prezidenta-republiky-na-pietnim-aktu-v-lidicich.htm;Projev prezidenta republiky na pietním aktu v Lidicích;Vážené lidické ženy, vážené lidické děti, vážení občané,setkáváme  se v Lidicích proto, abychom si připomněli památku zavražděných  a naprosto nevinných lidických mužů, abychom si připomněli utrpení  lidických žen a dětí, ale nejen to. Musíme se ptát, zda nebezpečí, které  tehdy mimo jiné vyvrcholilo lidickou tragédií, není mezi námi, byť  v zárodcích, stále přítomno.Po ulicích některých našich měst se  houfují tlupy holých lebek, vyřvávajících hesla nápadně podobná heslům  nacistických. Ano, je to jenom zárodek, ale takto začínal i sám německý  nacismus. Je jedno heslo, nad kterým bych se rád zastavil.  Zdánlivě nevinně znějící heslo Čechy Čechům. Já ale v pozadí tohoto  hesla slyším nacistický výkřik Juden raus!Falešní hlasatelé  národní výlučnosti nám tvrdí, že máme být hrdi na to, že jsme se někde  narodili, ale narodit se není naše zásluha. Máme být hrdi na celoživotní  dílo jak sebe, tak i svých spoluobčanů, ale ona falešná hrdost na pouhý  fakt narození se, vede právě k oněm představám národní výlučnosti,  k představám herrenvolku, panské rasy, nenávisti k cizincům a nenávisti  k jinakosti. A proto bych chtěl upozornit na skutečné důvody národní  i individuální hrdosti.Dámy a pánové, nejkrásnější a současně  nejsmutnější pomník, který jsem v životě poznal, je pomník lidických  dětí. Rozhodl jsem se proto, že paní Marii Uchytilové, která zemřela  16. listopadu 1989, udělím při příležitosti státního svátku 28. října  státní vyznamenání za její celoživotní práci.Děkuji Vám za pozornost.Miloš Zeman, prezident České republiky, Lidice, 15. června 2013
2013-01-07;http://www.zemanmilos.cz/cz/clanky/projev-prezidenta-republiky-pri-prilezitosti-prijeti-predstavitelu-svazu-mest-a-obci.htm;Projev prezidenta republiky při příležitosti přijetí představitelů Svazu měst a obcí;Dámy a pánové,původně jsem dnes měl být v Českých  Budějovicích na zasedání Sněmu měst a obcí a naprosto chápu, že tento  Sněm byl kvůli povodním odložen. My jsme také, ze stejného důvodu,  odložili na Hradě jednu slavnostní akci. A vítám, že náhradou jsme se  setkali s vedoucími představiteli Svazu měst a obcí.Chtěl bych  říci, že pro prezidenta republiky je tento Svaz přirozeným a velmi  důležitým partnerem a proto jsem požádal pana Jiránka a další o trvalou  spolupráci, zejména při posuzování některých zákonů, které se měst  a obcí bezprostředně týkají. Kromě toho jsme samozřejmě diskutovali  o takových problémech, jako je například čerpání evropských fondů  a jejich přerozdělení právě ve prospěch měst a obcí, protože těchto  fondů dokáží využívat daleko efektivněji, než je tomu v případě  centrálních orgánů. Ale myslím si, že o tom bude mluvit podrobněji pan  primátor, já bych snad ještě doplnil bod, který se týká veřejné služby  a veřejně prospěšných prací. Shodli jsme se na tom, že dosavadní úprava,  která některé pravomoci přenáší na úřady práce, je naprosto  nevyhovující, a že by se tyto pravomoci, při posuzování uplatnitelnosti  těchto osob, měly vrátit na úroveň jednotlivých zastupitelstev.Dále  bych Vás rád informoval, protože i s panem primátorem a dalšími kolegy  jsme se bavili o povodňové situaci, že jsem naprosto odmítal rušit ty,  kteří jsou v boji s povodněmi, svojí účastí, ale že na druhé straně  nyní, když voda klesla, a nastávají úpravy a odstraňování škod, pokládám  za svoji samozřejmou povinnost zúčastnit se těchto činností a zejména  chci zkontrolovat, jak pracuje Hradní stráž, kterou jsem vyslal do  Lahoviček. Dnes odpoledne do Lahoviček velice rád přijedu.Závěrem  bych jen konstatoval, že jsem dnes odeslal dopis panu premiérovi, kde  mu na základě právního rozboru vysvětluji, že moje rozhodnutí o vyslání  Hradní stráže bylo pravomocné a nevyžadovalo kontrasignaci premiéra.  Lituji toho, že kvůli tomu došlo k několikadennímu zpoždění v nasazení  celkem 180 mužů Hradní stráže. Ale nechci z toho dělat prestižní spor  a pevně doufám, že bude-li se tato situace opakovat, a já doufám, že se  v dohledné době opakovat nebude, budeme oba dva postupovat tak, abychom  svými prestižními spory nezatěžovali ty, kdo potřebují pomoc při  povodních.Miloš Zeman, prezident České republiky, Pražský hrad, 7. června 2013
2013-01-20;http://www.zemanmilos.cz/cz/clanky/projev-prezidenta-republiky-na-zofinskem-foru.htm;Projev prezidenta republiky na Žofínském fóru;Děkuji za pozvání na Žofínské fórum, kterého jsem se v minulosti  zúčastnil již pětkrát, takže tady nejsem jako člověk, který teprve  ohledává neznámý terén. Chtěl bych úvodem vzpomenout svého přítele Jana  Nekolu staršího, který tato fóra organizoval a věřím, že jeho syn Jan  Nekola mladší bude v této tradici úspěšně pokračovat.A nyní mi  už dovolte, abych se dostal k tématu, které mi bylo tak trochu  předepsáno, ale se kterým jsem v zásadě souhlasil. Jak jste již slyšeli,  toto téma má tři základní části. Stručně řečeno minulost, přítomnost  a budoucnost. Bylo by velmi snadné, protože po bitvě je každý generálem,  abych se zaměřil především na minulost a pokoušel se vyhrávat minulé  války. Nebudu to dělat. Jen jeden příklad pro toto, přečetl jsem si  nedávno v jednom odborném časopise, že velká většina odborníků ostře  kritizuje kupónovou privatizaci. Krásný to výrok, opravdu. Ale jak říká  klasik, kde tito odborníci byli, když hřmělo? Tehdy ji naopak většina  odborníků nadšeně chválila. A tak bych mohl uvádět další a další  příklady, které mají tu výhodu, že známe výsledek hry a na základě toho  výsledku víme, na koho vsadit. Ale půvab hry spočívá právě v tom, že  vsázíme na neznámého výherce. Proto, až na tuto jedinou výjimku, bych  rád přešel k přítomnosti a mám-li si vzpomenout na svoji bývalou profesi  prognostika, tedy samozřejmě i k budoucnosti. Pokud jde o stav české  ekonomiky, je ve většině našich deníků, i odborných týdeníků, soustavně  popisována jménem recese. Opravdu se nechci dotknout mých milovaných  novinářů, ale každý student střední ekonomické školy ví, že recese je  uzančně definována jako situace, kdy hrubý domácí produkt klesá dvě  čtvrtletí za sebou, a jistě to, narozdíl od novinářů, víte i Vy. Krize  je definována tehdy, jestliže HDP klesá tři kvartály za sebou. A jistě  jste si povšimli, že bohužel náš hrubý domácí produkt klesá šest  čtvrtletí za sebou. Z toho vyplývá, že si musíme nalít čistého vína, že  si musíme říci, že jsme v krizi a nezakrývat tuto situaci takovým  nenápadným a v podstatě zdvořilým výrazem, jako je recese. Konec konců  i poslední údaje za první čtvrtletí tohoto roku potvrzují, že tato krize  pokračuje a veškeré nadějné prognózy o tom, že v prvním čtvrtletí  z krize vyjdeme. Mimochodem jedna z takových prognóz byla publikována  dva dny předtím, než Statistický úřad zveřejnil mnou citovaná data, že  tedy všechny tyto nadějné prognózy nejsou bohužel založeny na realitě.Říká  se, že pojmenovat problém představuje 50 % jeho řešení. Pojďme teď  k druhým 50 %. Samozřejmě, že krize je nikoliv celosvětová, ale  euroamerická, netýká se emerging markets, netýká se tedy rychle  rostoucích ekonomik, kterým jsme kdysi s jistou dávkou pohrdání říkali  rozvojové. Ale tato euroamerická krize je podle mého názoru řešena  naprosto nesmyslným způsobem, a to jak ve své evropské, tak ve své  americké části, v zásadě stejně. Je řešena tím, čemu se učeně říká  kvantitativní uvolňování, někdy také jako dodávání likvidity, ale  v podstatě nejde o nic jiného, než o prosté a sprosté tištění peněz,  čili o nekrytou inflační emisi. Pokud věříme kvantitativní teorii peněz,  pak jediným důsledkem těchto operací nemůže být hospodářský růst, ale  naopak, byť s časovým zpožděním, nastoupivší inflace, v tomto  euroamerickém okruhu, které má jeden příznivý a jeden nepříznivý  důsledek. Příznivý důsledek spočívá v tom, že umazává státní dluh  a nepříznivý důsledek spočívá v tom, že znehodnocuje úspory střadatelů.  Nenajdou-li vlády jinou cestu na snižování často extrémní zadluženosti,  pak je pochopitelné, že některé z nich podlehnout pokušení oné inflační  emise, ale doufám, že se tím alespoň znelíbí svým dosavadním voličům,  protože každý volič je střadatel a dokonce se paradoxně stává, že čím  menší úspory, tím větší boj za zachování jejich reálné hodnoty. Je  poměrně snadné kritizovat a je poměrně obtížné najít řešení, které jde  nad rámec této kritiky.Řešení, které dlouhodobě navrhuji, a v  tomto smyslu ani dnes ode mne neuslyšíte nic nového, je překonání krize  investicemi, nikoliv spotřebou. Od podnikatelů, až po nositele Nobelovy  ceny za ekonomii se ozývají hlasy, které lze zhutnit do věty - z krize  se musíme proinvestovat. Jediní, kdo na tyto hlasy neslyší, jsou  politici. A to z velmi prostého důvodu, investice nemají volební právo.  Protože u nás se téměř každé dva roky konají nějaké volby, ne téměř, ale  zcela, a protože právě teď jsme zhruba rok před parlamentními volbami,  nemůžeme očekávat od politiků ani na levici, ani na pravici, kteří se  budou snažit zalíbit svým voličům, byť z různých skupin elektorátu, že  budou slyšet na téma - z krize se musíme proinvestovat.Na druhé  straně si myslím, že právě toto je prezidentské téma. Prezident notabene  prezident zvolený přímou volbou občany na pět let, se nemusí ohlížet na  momentální nálady a výkyvy nálad jednotlivých politických partají. A i  když investice nemají volební právo, jsou podle mého názoru jediným  skutečným motorem, který může nastartovat ekonomický růst v naší zemi.  Samozřejmě bych mohl dodat, že to musí být racionální investice, že to  musí být investice s vysokým multifikačním efektem, ale to je opět jenom  poznatek ze střední školy ekonomické. Podívejme se z tohoto hlediska na  to, jak se investice vyvíjejí u nás. Je to otloukánek státního rozpočtu  a vzhledem k tomu, že ve výdajové struktuře státního rozpočtu platí  tzv. efekt záklopky, to znamená jednou přislíbené spotřební výdaje se  dají těžko odvolávat a snižovat. Vzhledem k tomu, že dochází k výraznému  nárůstu dluhové služby, a Vy všichni víte, že dluhová služba je  splácení úroků, nikoliv jistiny, a dochází i k některým nepříliš  příjemným jevům v oblasti tzv. vládní spotřeby, jmenoval bych sKartu,  armádní zakázky a desítky dalších konkrétních příkladů, tak z toho  vyplývá, že onen investiční otloukánek je ten poslední, na nějž je možné  sáhnout, protože negativní dopad omezení investic má časový horizont,  který většinou přesahuje časový horizont funkčního období jakéhokoliv  stranického politika. Tento trend bohužel pokračuje, bývalý viceguvernér  České národní banky Luděk Niedermayer nedávno upozornil, že kapitálové  výdaje v prvním čtvrtletí klesly o 20 %. Sledujete-li pohyb  makroekonomických agregátů, kdy mnohdy záleží na každé desetince  procenta, pak pokles o 20%, který ovšem systematicky navazuje na  předchozí časové řady obdobných poklesů, je alarmující, ale nikdo se  nebouří. Pravice občas nabízí snížení daní, samozřejmě jenom před  volbami, po volbách je zvýší. Levice občas nabízí zvýšení sociálních  dávek, patrně s týmž efektem. Nevěřím na Lafferovu křivku a nevěřím tedy  ani na to, že snížení daní povede k tomu, že vy, podnikatelé, budete  daně radostněji a poctivěji odvádět, konec konců Švédsko je zemí  s vysokou daňovou zátěží a vede světové žebříčky konkurenceschopnosti.  Naše složená daňová kvóta je o 5 % nižší, než je průměr Evropské unie.  Korporátní daň na Slovensku je 23 %, v Rakousku 25 % a tak bych mohl  pokračovat dál a dál. Ale případná úprava daní, včetně zavedení  progresivního zdanění, které je mimochodem běžné v západní Evropě i ve  Spojených státech, nemá smysl tehdy, bude-li výnos takto získaný přelit  do spotřeby, ať je to spotřeba vládní, nebo spotřeba domácností.  Rozlučme se s iluzí, že motorem růstu HDP je spotřeba domácností. Ano,  je to 70 %, ale je to totéž, jako kdybyste, jak jsem jednou řekl  v Poslanecké sněmovně, snědli dva hamburgery místo jednoho a tím byste  zvýšili ekonomickou výkonnost této země, maximálně byste tím zvýšili  procento obézních v rámci celkové populace. Redukujme, narozdíl od těch,  kdo se snaží jakýsi index společenského vývoje rozšířit a zahrnuji do  něj různé další parametry, to je ten JL index, snažme se naopak  z hlediska skutečného hospodářského růstu HDP redukovat pouze a jedině  na růst investic. Jak dobře víte, stavebnictví je indikátorem  konjunktury a právě stavebnictví je ve svém dlouhodobém vývoji postiženo  ještě daleko více, než průmysl. Z toho vyplývá, že musíme ne jenom  hledat zdroje, včetně daňové reformy, pro investice, ale musíme hledat  i rozumné formy a rozumné regulatorní mechanismy těchto investic. Chtěl  bych zde, na rozdíl od již zmíněného projevu ve Sněmovně předložit Vaší  úvaze dva konkrétní, a jak je u mě obvyklé, velmi nepopulární návrhy.První  návrh spočívá v tom, že Ministerstvo pro místní rozvoj, abychom  nemuseli zbytečně zřizovat další byrokratickou instituci, by mělo být  přeměněno na Ministerstvo veřejných prací, což je instituce, která  mimochodem existovala již za první republiky. A tato instituce by měla  koordinovat zdroje pocházející jak z fondů Evropské unie, což  Ministerstvo pro místní rozvoj do jisté míry již dnes činí, tak zdroje  domácí a nabízet tyto zdroje na základě veřejně prodiskutovaných  investičních projektů, soukromým firmám formou public private  partnership. Nikoliv tedy státním firmám, které hospodaří v režimu  měkkého rozpočtového omezení, které mohou navyšovat své náklady nad  limit stanovený původní smlouvou, přidávat k těmto smlouvám dodatky  a dodatky dodatků. To je tedy první konkrétní návrh, o němž se domnívám,  že by mohl stimulovat veřejné investice a současně nabídnout prostor  pro uplatnění firmám soukromým.Druhý návrh bude pokud možno  ještě nepopulárnější. Vedeme četné diskuze o tom, zda u nás má či nemá  být přijata finanční ústava, zda má nebo nemá být zavedena dluhová  brzda, jak velký má být podíl deficitu státního rozpočtu, aby byla  splněna Maastrichtská kritéria a pokud splněna jsou, zda to má být 2,8  nebo 2,9. Tyto diskuze všichni zažíváme. Nikdo se neptá, jaký má být byť  minimální limit investic ve státním rozpočtu. Ať už tomu říkáme tvorba  hrubého fixního kapitálu, nebo jakkoliv jinak, teď na těch nuancích při  pojmenováních a různých definicích příliš nesejde. A obávám se, že  v současné době se jakákoliv vláda, která se někdy těší, někdy obává  výsledku voleb, by velmi pravděpodobně nic takového nepřijala, třebaže  je to svým způsobem daleko důležitější, než ty různé dluhové brzdy.  Prostě stanovení, že investice, jako část výdajů státního rozpočtu  nemohou klesnout pod určitou mez a dokonce co více, že by se měly  pravidelně, byť třeba v minimální míře, ale pravidelně zvyšovat. To je  to, čemu Max Weber říkal protestantská etika. To je to, proč jsou  úspěšné skandinávské země, to je to, čemu se brání populisté zleva  i zprava. Populisté, kteří by netvořili, populisté, kteří by jenom  rozdávali, populisté, kteří dlouhou dobu tolerují tuneláře, jak se podle  mého názoru i nedávno ukázalo v případě solárních baronů. Populisté,  jejichž horizont opravdu zahrnuje maximálně čtyři roky. Nebudu mluvit,  protože bych tím vyčerpal stanovený limit, o konkrétních případech,  s výjimkou dvou až tří. Pokud připustíme, že infrastrukturní investice  mají nevyšší multiplikační efekt, a to nejenom investice do dopravní,  ale i do energetické a informační infrastruktury, pak zvažme, proč jsme  například nevyčerpali některé evropské zdroje, proč není dostavěna  dálniční spojka Brno-Vídeň nebo České Budějovice-Linec, proč se nevedou  vážné diskuze o modernizaci železničních koridorů, splavnění Labe anebo  snu Tomáše a Jana Bati, to znamená kanálu Dunaj-Odra-Labe. Přitom  Vás závěrem musím upozornit, že například jenom na účtech státního  podniku, který se jmenuje Lesy České republiky, je v současné době  nevyužitých sedmnáct miliard korun. Kdyby to byla soukromá firma, budiž,  připravuje se na horší časy, ale státní podnik s touto nevyužitou  likviditou, je podle mého názoru absurdní, byť by se tyto peníze  věnovaly nikoliv na výstavbu okázalých projektů, ale například na docela  běžnou údržbu a opravu silnic. Mimochodem, s náklady na údržbu a opravy  je silně korelován i objem investic, jenomže je to méně viditelné, než  omezování investic. Dámy a pánové, zcela závěrem bych Vám chtěl  říci, že jsem se před zahájením tohoto fóra setkal s několika desítkami  podnikatelských představitelů, kteří toto fórum podporují a řekl jsem  jim, že při vědomí velmi omezených kompetencí prezidenta republiky pro  ně udělám alespoň to, co jsem dělal před deseti a více lety jako  předseda vlády, myslím si, že nedílnou součástí návštěv prezidenta  v zahraničí je to, aby ho pravidelně doprovázela podnikatelská mise.  Protože zejména v některých zemích, připomněl bych Rusko a Čínu, to  znamená hodně a i v jiných zemích to znamená alespoň něco. Nabízím tedy  všem úspěšným podnikatelům, tedy podnikatelům, kteří nefňukají  a nestěžují si na to, že jsou likvidováni současnou krizí, účast  v těchto misích a prosím, abyste to považovali za můj skromný vklad do  vaší diskuze. Děkuji za pozornost.Miloš Zeman, prezident České republiky, Žofín, Praha, 20. května 2013
2013-01-19;http://www.zemanmilos.cz/cz/clanky/projev-prezidenta-republiky-na-terezinske-tryzne.htm;Projev prezidenta republiky na Terezínské tryzně;"Vážená paní předsedkyně poslanecké sněmovny, vážený pane předsedo  ústavního soudu, vážení členové vlády, vážení členové diplomatického  sboru, vážení hosté,skláním se každý rok na Terezínské tryzně  před památkou lidí, kteří zde buď byli umučeni, nebo kteří byli  odtransportováni do koncentračního tábora Osvětim. Vzpomínáme jejich  utrpení, ale neměli bychom zapomenout ani příčiny, které k tomuto  utrpení vedly. Byla to samozřejmě především zrůdná totalitní ideologie  založená na přesvědčení nadřazenosti, ať už národa, rasy nebo třídy, nad  jinými.Ale byly i příčiny jiné a na to často zapomínáme. Pak  ani nemůžeme vysvětlit jakousi odevzdanost, se kterou oběti přicházely  do terezínského ghetta. Jednou z těchto příčin bylo to, co bych nazval  „dezinformační clona totalitní propagandy"". Začněme právě tady  v Terezíně. Jak víte, byl natočen film, který se jmenoval „Vůdce daroval  židům město"" a na tomto filmu vidíte čisté ulice naplněné hrajícími si  a usměvavými dětmi. Vidíte dostatek jídla, vidíte židy, jak pilně  pracují pro blaho říše. Něco podobného se odehrálo i při návštěvě  Mezinárodního červeného kříže, kdy byla instalována tatáž Potěmkinova  vesnice. Přestože odborníci z této organizace nejsou laiky, tuto  Potěmkinovu vesnici neprohlédli.Ono propagandistické maskování  samozřejmě neexistovalo jenom v Terezíně. V Osvětimi oběti vstupovaly do  toho, co pokládaly za sprchy, třebaže to byly plynové komory.  V Majdanku, v Treblince, v Sobiboru vstupovaly do popravčích místností,  které byly označeny znakem Červeného kříže. A abych onu totalitní  dezinformační clonu, která vedla k odevzdanosti obětí a lhostejnosti  přihlížejících, neredukoval pouze na jednu totalitní diktaturu, chtěl  bych připomenout, že stejně tak ve třicátých letech minulého století do  Stalinova Ruska přijížděli špičkoví západoevropští intelektuálové, jako  byli J. B. Show, Romain Rolland a mnozí další, a snad s výjimkou Andréa  Gidea, se každý z nich vracel oslněn tamní Potěmkinovou vesnicí. Jeden  z tehdy nejslavnějších spisovatelů životopisců a dnes již téměř  zapomenutý Emil Ludwig dokonce napsal: „Stalinovi bych svěřil své děti"".Uvědomme  si tedy proto, prosím, že není možné nechat se ohlupovat jakoukoli  manipulací. Zakladatel kybernetiky Norbert Wiener kdysi napsal: „Aktivně  žít znamená žít s přiměřenými informacemi. Vzdáme-li se práva na  informace, na srovnání těchto informací z různých zdrojů a necháme-li  sebou manipulovat, pak se opravdu budeme chovat jako ovce.""A  právě proto bych rád na závěr svého vystoupení připomněl krásné heslo,  které si dali do vínku mužové a ženy státu Izrael: „Již nikdy jako  ovce.""Děkuji Vám za pozornost.Miloš Zeman, prezident České republiky, Národní hřbitov v Terezíně, 19. května 2013"
2013-01-17;http://www.zemanmilos.cz/cz/clanky/projev-na-sjezdu-rady-senioru.htm;Projev na sjezdu Rady seniorů;Vážený pane předsedo, dámy a pánovéještě jednou děkuji za  pozvání. Chtěl bych vyjádřit vděčnost Radě seniorů za dobrou spolupráci,  která se projevila v prvních okamžicích po mém nástupu do funkce  prezidenta republiky a dovolte mi, abych nemluvil v obvyklých  politických patetických frázích, kdy politik přijde a řekne, jak má rád  důchodce a jak pro ně bude pracovat. Ty dva miliony seniorů ho poté  zvolí a on pro ně buď neudělá nic, anebo v některých případech dokonce  jedná proti jejich zájmu.Začal bych tím, co u mě možná budete  pokládat za obsesi, česky posedlost. To znamená mediálním obrazem nás  seniorů ve sdělovacích prostředcích. Když si zapnete televizi a je tam  nějaká reportáž o důchodcích tak vidíte dědečka, jak se opírá o dvě  berle, vidíte stařenku, jak se šourá s nákupní taškou, případně vidíte  seniorský pár, jak sedí na lavičce a vyhaslýma očima hledí do prázdna  a maximálně krmí ptáčky. Přitom v okruhu mých známých je minimálně  osmdesát procent seniorů, kteří jsou aktivní, kteří jsou naplněni  energií, kteří možná kvůli starobnímu důchodu a přilepšení si, ale  především kvůli tomu, že chtějí pokračovat ve své úspěšné práci, tuto  práci nadále vykonávají. Koneckonců včera zemřel náš společný přítel  Valtr Komárek. Bylo mu 82 let a do poslední chvíle aktivně pracoval,  přemýšlel, diskutoval. Kéž by všichni senioři měli jeho vitalitu.Dovolte  mi, abych se teď od mediálního obrazu vrátil k praktickým opatřením.  Myslím si, že před námi je několik úkolů. Dříve než zlepšit postavení  starobních důchodců, zabránit zhoršování tohoto postavení. A tím mám  namysli důchodovou reformu a zejména její druhý pilíř. Málo kdo si  uvědomuje, že většina z nás má vyplácený starobní důchod s tak zvaného  prvního tedy průběžného pilíře a že kdyby se důchodová reforma  realizovala, znamenalo by to odsátí zhruba 14 procent zdrojů s tohoto  prvního pilíře a tedy nikoli zlepšení, ale naopak zhoršení pozice  starobních důchodců. To je první věc.Druhá věc. Hledejme  i drobná opatření na zlepšení jejich situace. Jedno bych Vám chtěl  navrhnout. Víte, že valorizační schéma je procentické, to znamená, čím  vyšší důchod máte, tím více při valorizaci dostanete. Myslím si, že to  zbytečně zvyšuje diskrepanci mezi tak zvanými starodůchodci  a novodůchodci a že je rozpočtově neutrální opatření, kdy se nikdo  nemůže vymlouvat na nedostatek peněz ve státním rozpočtu, kdyby se toto  valorizační schéma nahradilo jednotnou valorizační dávkou bez ohledu na  předchozí výši důchodu.A abych nemluvil příliš dlouho a nekradl  případná témata svým kolegům, dovolte mi závěrem už jenom jednu  poznámku. Každý z nás jednou skončí se životem a každý z nás by si přál  důstojné umírání. Víte, že mnozí z nás, včetně mě, byli razantními  kritiky církevních restitucí, ale jestliže už k tomu došlo a v případě,  že bude zamítnuta příslušná ústavní stížnost, pak jako prezident  republiky se snažím navrhovat panu kardinálovi Dukovi, a zatím se to  setkává s porozuměním, aby alespoň část těchto prostředků byla věnována  na vybudování sítě hospiců. Tedy míst kde se budeme loučit se životem  v méně ponižujících podmínkách, než je tomu dnes v léčebnách dlouhodobě  nemocných.Dovolte mi, abych těmito třemi poznámkami skončil.  Poděkoval Vám za Vaši účast, popřál mnoho zdaru Vašemu jednání a popřál  Vám také to, abyste v budoucích volbách, ať už se rozhodnete pro  jakoukoli stranu, vytvořili nátlakovou skupinu prostřednictvím svých  politických představitelů, která by bojovala za zájmy důchodců už proto,  že oni sami budou seniory a budou mít tu životní zkušenost, kterou  mladí politici vzhledem ke svému věku mnohdy nemají.Dovolte,  abych Vám závěrem popřál to, co je pro nás seniory nejdůležitější. To  znamená hodně zdraví, trochu toho životního štěstí, pohody a samozřejmě  i úspěchů ve Vaší práci. Děkuji Vám za pozornost.Miloš Zeman, prezident České republiky, DOS, Praha, 17. května 2013
2013-01-07;http://www.zemanmilos.cz/cz/clanky/projev-prezidenta-republiky-milose-zemana-v-poslanecke-snemovne.htm;Projev prezidenta republiky Miloše Zemana v Poslanecké sněmovně;"Vážená paní předsedkyně Poslanecké sněmovny, vážený pane předsedo  vlády, milé kolegyně poslankyně a vážení kolegové poslanci. Děkuji za  pozvání do Poslanecké sněmovny a hned úvodem bych se chtěl omluvit za  to, že jsem zde až nyní, protože jsem navštívil nejdříve horní komoru  českého parlamentu, tedy Senát, a to nikoli z toho důvodu, že bych ji  priorizoval před bezpochyby úctyhodnou Poslaneckou sněmovnou, ale proto,  protože v Senátu jsme museli řešit obtížný úkol, který spočíval  v doplnění Ústavního soudu. Jak dobře víte, Ústavní soud byl těsně před  kolapsem z důvodu rizika neusnášeníschopnosti pléna a jsem velmi rád, že  společným úsilím všech zúčastněných se podařilo provoz této důležité  instituce v plném rozsahu obnovit.Teď jsem tady a úvodem mi  dovolte, abych velice poděkoval Poslanecké sněmovně, ač jsem se o to  nijak nezasloužil, že obdobným způsobem dokázala zklidnit politickou  atmosféru tím, že na základě dohody dvou nejsilnějších parlamentních  klubů bylo po téměř roční přestávce kompletně obsazeno vedení Nejvyššího  kontrolního úřadu jako instituce, kterou pokládám za stejně důležitou,  jako je Ústavní soud.Ve svém inauguračním projevu jsem se  zavázal, že se jako přímo zvolený prezident pokusím přispět ke zklidnění  české politické scény, a tyto dva konkrétní kroky mě naplňují nadějí,  že čeští politici napříč politickým spektrem budou schopni se dohodnout  na rozumných opatřeních i tehdy, jestliže mezi nimi budou přetrvávat  naprosto přirozené programové rozdíly.Vycházím z toho, že jako  přímo zvolený prezident bych se měl domáhat rozšíření svých ať už  formálních, nebo neformálních kompetencí. Pravý opak je pravdou. Vzdal  jsem se dobrovolně dvou kompetencí, které prezidentovi dává Ústava České  republiky. Zavázal jsem se již před volbami, že nebudu vyhlašovat  amnestie a že nebudu udělovat milosti s výjimkou humanitárních případů,  že někdo umírá ve vězeňské nemocnici, zbývá mu několik posledních týdnů  jeho života, nedopustil se závažného trestného činu a má domácí  prostředí, v němž svůj život může důstojně dožít.Nedomnívám se  ani, že by bylo vhodné usilovat o navrácení toho, co zde existovalo, to  jest o navrácení zákonodárné iniciativy prezidenta republiky. K čemu by  prezidentovi, byť přímo zvolenému, tato iniciativa byla, jestliže by na  svoji stranu a pro své argumenty nedokázal získat většinu poslanců  a většinu senátorů?Na druhé straně budu plně využívat kompetencí,  které mně Ústava České republiky dává, a to je mimo jiné pravidelná  účast prezidenta republiky na zasedání vlády a pokud možno pravidelná,  nebo alespoň častá účast prezidenta republiky na zasedání obou komor  Parlamentu, jistě k veliké radosti těch, kdo si mě přijdou vyslechnout.  Chtěl bych vás ale ujistit, že se nehodlám účastnit projednávání tzv.  technických norem, tedy zákonů, kterých je asi 80 %. Jako příklad bych  uvedl zákon o puncování drahých kovů, protože se zcela určitě necítím  odborníkem v této ani v mnoha jiných oblastech. Ale přál bych si  přátelský a trvalý dialog mezi Poslaneckou sněmovnou a prezidentem  republiky a chtěl bych vám k diskuzi předložit svůj návrh představy  takového dialogu.Domnívám se, že česká společnost v současné době  čelí třem základním problémům. Prvním problémem je korupce a obecně  rozkrádání, ať už soukromého, nebo státního majetku. Druhým problémem je  rostoucí nezaměstnanost a konečně třetím problémem je vzrůstající  nedůvěra vůči ústavním institucím včetně Poslanecké sněmovny, která  v současné době činí 13 %. Při našem včerejším setkání mě pan předseda  vlády zdvořile upozornil, že důvěra v americký Kongres je pouze  desetiprocentní, což ale při vší úctě k panu premiérovi nepokládám za  zcela relevantní argument vůči tomu, abychom na rozdíl od amerického  Kongresu společným úsilím o růst této důvěry ve všechny - opakuji  všechny - ústavní instituce společně neusilovali.Prezident může  při svém prvním vystoupení v Poslanecké sněmovně samozřejmě říci několik  vlídných slov o tom, jak si váží spolupráce s touto Sněmovnou a jak se  na tuto spolupráci těší. Domnívám se ale, že daleko důležitější je  v rámci onoho projektu vzájemné diskuze říci vám, jaké mám politické  priority a jakými návrhy je hodlám prosazovat. Prezident je podle Ústavy  součástí výkonné moci, a může tedy říci, co pokládá z těch problémů,  o nichž jsem již mluvil, v naší společnosti za nejzávažnější, ale  především, co navrhuje k odstranění nebo alespoň ke zmírnění těchto  projevů. Chci vám tedy říci, že moje priority jsou tři. Má-li někdo  deset priorit, nemá žádnou. A nemá-li někdo žádnou prioritu, není  politik.Takže začněme onou první prioritou. Jsme dnes svědky  pokračujícího rozkrádání české společnosti. A místo absurdních úvah na  toto téma bych rád uvedl alespoň jeden konkrétní příklad. Jsou to, jak  říká - a já s ním souhlasím - předseda vlády, solární baroni, kteří do  této doby připravili české hospodářství o zhruba 200 mld. korun, z toho  165 mld. české podniky a 35 mld. české obyvatele či domácnosti v cenách,  které jsou tak vysoké především díky naprosto nesmyslné a šílené  podpoře toho, čemu se říká eufemisticky obnovitelné zdroje. Jenom pro  ilustraci, Vítkovické železárny tratí na zbytečně předražené energii 200  mil. korun ročně, automobilka v Mladé Boleslavi 400 mil. korun ročně  a tak bych mohl pokračovat dál a dál. Jak chcete pronést vzletná slova  třeba tady v parlamentě o zvýšení konkurenceschopnosti českého průmyslu,  když současně nesmyslnou dotační politikou připouštíte snižování této  konkurenceschopnosti?Využil jsem svých pravomocí, setkal jsem se  postupně s ředitelem Bezpečnostní informační služby, nejvyšším státním  zástupcem, prezidentem Nejvyššího kontrolního úřadu, prezidentkou  Energetického regulačního úřadu a včera i s panem ministrem vnitra,  abych jim navrhl vytvoření společného týmu, který by se tímto největším  tunelem v českých ekonomických dějinách seriózně zabýval, a prosím,  abyste to považovali za můj skromný vklad do řešení této problematiky.  Možná, že se někoho z vás dotknu, ale ač jsem byl zastáncem  parlamentních vyšetřovacích komisí jako předseda Sněmovny i jako  předseda vlády, musím objektivně přiznat, že tyto komise nikdy nic  nevyšetřily.A i když se možná v této Sněmovně opozice a koalice  dohodne na vytvoření takové komise, jsem přesvědčen, že tým, který vám  navrhuji, může být daleko účinnějším, nebo přinejmenším doplňujícím  nástrojem, než je parlamentní vyšetřovací komise, která by postihla  solární šílenství a solární barony.S tím samozřejmě souvisí  i otázka zákona, který je v této Sněmovně předmětem nekonečných diskusí,  to jest zákona o prokázání původu příjmů a majetku. Všiml jsem si, že  na zasedání této Sněmovny je v programu dokonce návrh dvou parlamentních  klubů na tento zákon, a přiznávám se, že dost dobře nechápu, proč tyto  kluby svoje úsilí nesjednotily a nepředložily návrh společný.Chtěl  bych - protože už jsem o tom mluvil ve svém inauguračním projevu -  jenom připomenout, že si nemusíme vymýšlet nic nového. V Německu  existuje obdobný zákon řadu let a jeho podstatou je, že důkazní břemeno  přenáší z často málo kvalifikovaných finančních úřadů na toho, kdo má  svůj majetek prokázat. A chtěl bych vám sdělit, že jenom v roce 2011  bylo v Německu zabaveno 2 120 nelegálně získaných majetků. Místo toho,  abychom se rozohňovali v boji proti korupci, bychom měli hledat nástroj,  který by tuto korupci výrazně omezil, a já vám tento nástroj i na  základě zahraničních zkušeností nabízím.Ať už projednávání  tohoto zákona v Poslanecké sněmovně dopadne jakkoli, myslím si, že by  měla existovat alespoň minimální shoda mezi vládní koalicí a opozicí na  tom, že majetková přiznání by neměli podávat jenom politici, Viktor  Kožený také nebyl politik, ale že by je měli podávat například vysocí  policejní důstojníci, státní zástupci a soudci, a to ve zpřísněném  režimu. Proč? Protože právě zde se nemůžeme vyhnout podezření, že tito  lidé jsou jakýmisi filtry, jimiž prochází trestní oznámení, ať už podaná  Nejvyšším kontrolním úřadem, nebo kýmkoli jiným, a že tito lidé mohou  být náchylní k tomu, aby za úplatu, mnohdy převyšující 7 milionů korun  v lahvi od vína, zastavili, nebo alespoň zpomalili trestní proces  u těch, kdo ukradli miliardy. To je tedy první ze tří bodů, který vám,  jak doufám, v naší přátelské diskusi předkládám k úvaze.Jaký je  bod druhý z těch tří zmíněných priorit? To, že u nás roste  nezaměstnanost, je obecně známý fakt a bylo by nošením dříví do lesa,  kdybych zde tento fakt opakoval. Důležité je zeptat se, proč u nás roste  nezaměstnanost, a já vám nabízím jednu z mnoha možných interpretací,  o které jsem přesvědčen, že je pravdivá, i když je málo častá.Česká  ekonomika je hluboce podinvestovaná. Česká ekonomika žije na dluh. Česká  ekonomika preferuje spotřebu ať už vládní, nebo spotřebu domácností na  úkor investic. A toto tvrzení je zcela určitě velmi nepopulární, protože  investice nemají volební právo. A žádný politik dychtící po tom, aby se  opět stal minimálně členem této Poslanecké sněmovny, nebude hlasovat za  investice. Právě proto to je to, čemu Helmut Kohl říkal Chefsache, je  to prezidentské téma, protože přímo zvolený prezident se nemusí ohlížet  na mínění parlamentních stran a může preferovat investice i tehdy, když  ví, že by bylo daleko snadnější rozdávat nalevo i napravo volební  dárečky ať už v podobě snížení daní napravo, nebo v podobě zvýšení  sociálních dávek nalevo.Plně podporuji návrhy opozice týkající  se zavedení progresivního zdanění i zvýšení korporátní daně. Mimochodem,  v sousedním Rakousku je korporátní daň 25 %, v sousedním Slovensku je  korporátní daň 23 %. V případě České republiky je složená daňová kvóta  o 5 % nižší, než je průměr Evropské unie, a to už vůbec nemluvím  o Švédsku a o dalších úspěšných zemích, které popírají Lafferovu křivku,  jejíž definiční obor je mimochodem velice úzký, a které tvrdošíjně mají  vysoké daně a přitom prosperující veřejný i soukromý sektor.Nemám  nic ani proti rozdělení daňových pásem na dvě skupiny, to znamená na  energetické a bankovní společnosti na jedné straně a ostatní firmy na  straně druhé. Na druhé straně odmítám návrhy opozice, aby se výnosy  získané případným zvýšením daní přelily do spotřeby například zvýšením  sociálních dávek. Už tady byla jedna odstrašující zkušenost se  třináctými důchody a myslím si, že rozumní lidé na levici by tuto  zkušenost nikdy neměli opakovat.Co znamenají investice? Jsou to  především investice do lidí, to znamená do zdravotnictví, do školství,  do sportu, ale také investice do infrastruktury a bytové výstavby, tedy  investice s nejvyšším multiplikačním efektem, investice, které jsou jako  jediné schopny rozhýbat hospodářský růst. U nás se říká, že hospodářský  růst je tažen spotřebou. Je to jeden z největších nesmyslů, který se  vyskytuje. Když sníte dva hamburgry místo jednoho, zvýšíte hrubý domácí  produkt a zvýšíte také podíl obézní populace, ale nezvýšíte ekonomickou  výkonnost společnosti. Jediný skutečný motor pro hospodářský růst jsou právě investice jak do lidí, tak do betonu.Při  projednávání zákona o státním rozpočtu, což je zákon, který neprochází  Senátem, před vámi několikrát budu vystupovat a budu se vás snažit  přesvědčit, abyste výnos získaný jak případným zvýšením daní, tak  rozumnými úsporami na výdajové stránce státního rozpočtu věnovali právě  tímto směrem ve prospěch budoucího rozvoje České republiky, třebaže vám  to nepřinese žádné nové hlasy.Třetí a poslední prioritou je  změna volebního zákona. Mluvil jsem o tom již v Senátě a jsem  přesvědčen, že toto pro mne bude nejobtížnější úkol, který se budu  snažit prosadit. Proč? Protože všechny parlamentní strany, ať si to  přiznávají, nebo nepřiznávají, a ony si to většinou nepřiznávají, trpí  tím, čemu se říká personální vyprázdněnost. Trpí tím, že na jejich  kandidátkách na volitelných místech se velmi často vyskytují nikoli  osobnosti, ale osoby, kterým se říká no names. Jméno, které nikdo nezná.  A právě proto, že bychom měli otevřít větší prostor občanské aktivitě,  jsem několikrát navrhoval, aby změna volebního zákona sestávala ze tří  kroků.Za prvé v dalším snížení preferenčního procenta z pěti na tři  procenta. Doufám, že všichni vědí, že mluvím o preferenčním procentu.  Nikoliv o vstup poslaneckých stran do parlamentu, ale o kandidátkách  a kandidátních listinách.Za druhé - zvýšení počtu volebních  krajů ze 14 na 35. Z toho prostého důvodu, že když dnes máte ve  volebních krajích tisíc kandidátů, po 50 z 20 stran, tak znáte 10, možná  20. A politické strany dělají z voličů idioty, protože je nutí, aby  volili lidi, které v životě fyzicky neviděli a o jejichž historii nic  nevědí. Zde se musíme vypořádat s námitkou, že obdobný zákon byl už  jednou zamítnut Ústavním soudem. Pro ty, kdo o tom nejsou přesně  informováni, bych chtěl dodat, že tento návrh byl zamítnut proto, že  synergicky spojoval zvýšení počtu volebních krajů, které jistě  posilovalo většinový princip, s takzvaným upraveným d'Hondtovým volebním  dělitelem. V případě, kdy by došlo k nahrazení tohoto upraveného  dělitele normálním d'Hondtem, nemohu vyloučit, že by ústavní soud nyní  takovou změnu přijal, což by vedlo k tomu, že by voliči konečně věděli,  koho vlastně volí, což dosud v drtivé většině případů nevědí.A  konečně třetí a poslední téma v rámci změny volebního zákona se týká  takzvaného panašování. Samozřejmě, že všichni budete ve volební kampani  tvrdit, jaké génie máte na svých kandidátkách. Jste-li o tom skutečně  přesvědčeni, prosím, zvažte možnost, která se již osvědčila  v komunálních volbách a která na parlamentní úrovni existuje například  ve Švýcarsku nebo v Lucembursku. Umožněte voličům, aby volili osobnosti  napříč politickým spektrem. Jste si tak jisti, že máte dobré osobnosti,  tak se nemáte čeho bát. A pokud si jisti nejste, tak je to vaše smůla.  Jinými slovy, toto je asi nejobtížnější, protože to vede k tomu, že by  se do parlamentu za jednotlivé politické strany dostali ti lidé, kteří  by na těchto kandidátkách bez ohledu na stranickou příslušnost měli  největší důvěru voličů.Tím jsem skončil výčet svých tří priorit  a budu před vás občas předstupovat v rámci přátelské diskuse  o argumentech pro a proti těmto prioritám.Nyní mně už jenom  dovolte, abych konstatoval, že nikdo, tedy ani přímo volený prezident,  není všeználek a že samozřejmě je nutné, aby se opíral o určitý expertní  tým. Úmyslně zdůrazňuji expertní tým, nikoli o placené poradce, protože  placení poradci, právě proto, že jsou placeni, často souhlasí se svým  šéfem jenom proto, aby nepřišli o místo a o plat. Protože je to mediálně  vděčné téma, byť podle zásady, že čím méně důležitý problém, tím více  se o něj zajímají novináři, dovolte mi, abych vám podle svého slibu  sdělil transparentní složení svého málo početného expertního týmu.Za  oblast průmyslu, dopravy a stavebnictví bude členem tohoto týmu  Jaroslav Hanák, prezident Svazu průmyslu a dopravy. Za oblast sociální  politiky bude členem tohoto týmu Jaroslav Zavadil, předseda Odborové  konfederace. Za oblast finanční politiky bude členem tohoto týmu bývalý  ministr financí, a podle mého názoru nejúspěšnější ministr financí  v našich moderních dějinách, Jiří Rusnok. Za oblast práva a justice  bývalá nejvyšší státní zástupkyně Marie Benešová. Za oblast zemědělství  docent František Čuba, za oblast energetické politiky Martin Nejedlý  a koordinátorem tohoto týmu bude kancléř prezidenta republiky Vratislav  Mynář. Žádní další experti, s výjimkou lidí, které si pozvu na porady ke  konkrétním dílčím otázkám, v tomto týmu figurovat nebudou. A znovu  opakuji, že ani tito experti nebudou žádným způsobem placeni.Teď  přemýšlím, jestli jsem nevynechal pro pana ministra Schwarzenberga  jistě důležitou oblast zahraniční politiky? Mohu mu s radostí sdělit, že  pokud se tak stalo, napravuji tuto chybu a sděluji, že oblast  zahraniční politiky bude mít na starosti Hynek Kmoníček.Závěrem  bych chtěl říci, že budu plnit to, k čemu jsem se v inauguračním projevu  zavázal. Budu se snažit být moderátorem, nikoliv soudcem, protože to  mně nepřísluší, diskusí tam, kde tyto diskuse zbytečně váznou. Jsem  velmi rád, že byla obnovena debata mezi vládou a hejtmany jednotlivých  krajů, třebaže na velmi smutné téma dotací a pokut. Nabízím se jako  prostředník při jednání zaměstnanců, zaměstnavatelů a vlády na  tripartitě a děkuji paní ministryni Müllerové, že mě na toto zasedání  tripartity pozvala. Chtěl bych odstranit dojem, který vzniká, že  zaměstnanci a zaměstnavatelé jsou schopni se dohodnout vzájemně a že  jediný, s kým se nedokážou dohodnout, je právě vláda. Chtěl bych přispět  k tomu, aby se obnovil na základě žádosti České lékařské komory dialog  mezi ní a Ministerstvem zdravotnictví nebo na základě Agrární komory  dialog mezi ní a Ministerstvem zemědělství. Jinými slovy, myslím si, že  to, co nejvíce potřebujeme, je dialog, přemýšlení nejenom o svých  názorech, které dobře známe a které nám často právem připadají nudné,  ale o názorech těch druhých.Zcela závěrem bych chtěl  konstatovat, že přede mnou je splnění jednoho z posledních slibů, který  jsem dal v prezidentské kampani. Zavázal jsem se, že 30 % svého platu  budu odvádět na splácení státního dluhu, který již více než 20 let  splácen není. Jsou spláceny, jak dobře víte, pouze úroky. Vím, že je to  kapka v moři, 60 tisíc korun měsíčně, ale věřím, že se možná přidají  i někteří jiní. Koneckonců jeden z nejbohatších mužů světa Warren  Buffett vyzval americkou vládu, aby mu zvýšila daně. Padesát německých  podnikatelů učinilo totéž. Ve Spojených státech vznikl klub, který se  jmenuje Patriotic Millionaires. No a já pevně doufám, že i někteří z vás  na tento prezidentský fond přispějí. Jeho správní rada již byla  ustavena. Je to opět čestná, tedy neplacená funkce. O konkrétní bance,  kde bude prezidentský fond zřízen, se bude jednat příští týden. A já  věřím, že jakmile bude oznámeno číslo jeho účtu, tak mnozí z vás,  dokonce i pan ministr financí, který tak často a hojně hovoří o nutnosti  splácení státního dluhu, ze svého skromného platu drobným dílem  přispěje. Vím, že je to kapka v moři. Vím, že tím zadlužování samozřejmě  nezastavíme. Ale je to symbol. Je to gesto. A možná, že toto gesto  budou následovat - a já v to pevně věřím - i jiní.Zcela závěrem,  protože se skutečně cítím být vaším kolegou jako bývalý předseda  Sněmovny a jako bývalý premiér, a jsme tedy spojeni stejnou profesí,  včetně těch dvou, kteří se tamhle nahlas baví, aniž by poslouchali moje  geniální slova (obrací se napravo), tak se domnívám, že to, co musíme  v České republice obnovit, není jakási růžová shoda, která je  nedosažitelná, ale že je to praktický a pravidelný dialog mezi lidmi  různých názorů, kteří jsou ochotni se vzájemně poslouchat.Setkal  jsem se s předsedy všech parlamentních klubů a musím říci, že ve všech  případech bez jediné výjimky to byla debata přátelská, věcná  a konstruktivní.Jediná debata, která konstruktivní není, a jsem  nucen to na závěr konstatovat, je debata mezi mnou a Ministerstvem  zahraničí. Dovolte mi proto, abych v krátkosti jako poslední bod svého  vystoupení zde vyložil svoji pozici.Vycházím z toho, že ač jsem  čelil výtce, že jsem ve svém inauguračním projevu zahraniční politiku  nezmínil, učinil jsem tak proto, protože jsem považoval za nutné  nejdříve se sejít s vládou a vyjasnit si základní kontury zahraniční  politiky, protože je nesmysl, abychom zde měli dvě nebo tři (s úsměvem  se otáčí na za ním sedícího a pospávajícího ministra zahraničí)  zahraniční politiky. (Potlesk a smích části poslanců.) Neexistuje  speciální zahraniční politika prezidenta, speciální zahraniční politika  vlády a už vůbec ne speciální politika ministra zahraničí. Takže  hledejme i zde v této složité oblasti míru shody. Na společné tiskové  konferenci pana premiéra a mne jsme myslím tuto míru shody našli, což  nevylučuje některé názorové rozdíly.Prohlašuji naprosto  zřetelně, že jsem stoupenec rychlejší integrace Evropské unie, že jsem  stoupenec toho, aby za pět let Česká republika přijala euro. Že jsem  stoupenec toho, abychom se stali součástí tzv. tvrdého jádra Evropské  unie, to znamená jádra se zesílenou spoluprací členů tohoto jádra, a že  jsem současně vehementní odpůrce nesmyslných opatření bruselské  byrokracie počínaje úspornými žárovkami a - dámy prominou - konče  kvótami pro ženy, které podle mého názoru musí urážet každou schopnou  ženu.Jsem daleko výrazněji než současná vláda zastánce  zahraničních misí, proto také jako první prezident České republiky  hodlám ještě v tomto roce navštívit naše vojáky v Afghánistánu.  A domnívám se, že proti terorismu se má bojovat především za našimi  hranicemi, abychom zabránili tomu, že teroristé proniknou dovnitř našeho  domácího prostředí.Ale co je ze všeho nejpodstatnější, a zde je  asi největší rozdíl mezi Ministerstvem zahraničí a mnou, je to, čemu  říkám ekonomická diplomacie.Dámy a pánové, ekonomická diplomacie  znamená, že za prvé velvyslanec má dokončené vysokoškolské vzdělání.  Řekli byste, že je to samozřejmost, ale ona to vždy samozřejmost není.  Za druhé, že pokud možno je toto vzdělání ekonomického typu. Za třetí,  že velvyslanec zná zemi, kam přichází, a pokud možno mluví jejím  jazykem, nejedná-li se zrovna o exotickou destinaci. Za čtvrté, že tento  velvyslanec je schopen podporovat české exportéry a nacházet nové trhy  na teritoriu, kde působí. A konečně za páté, že velvyslanec v zemích  s přebytkem likvidního kapitálu má přitahovat zahraniční investice  z těchto zemí do České republiky. Pouze těchto pět podmínek vymezuje  ekonomickou diplomacii. A kariérní diplomaté, o nichž se tak často  hovoří, buď tyto podmínky splňují, nebo nesplňují.Podporuji  úsilí ministra Kuby o rozšíření pravomocí českých obchodních  zastupitelství, která byla podle mého názoru v posledních dvou letech  totálně devastována. Nevidím důvod, proč jsme rušili kulturního atašé  například v Římě nebo ve Vídni, kde jsou to jistě kulturně zaostalé  země, ale přesto by snad kulturní atašé v těchto zemích mohl být.  A nejsem si tak úplně jist tím, že například koncert Pussy Riot  v Černínském paláci (někteří poslanci opouštějí sál) by tento nedostatek  kulturní výměny mohl podstatnou měrou odstranit.Dámy a pánové,  všimli jste si vůbec, že v Rusku už rok nemáme velvyslance? Pokládáte  Rusko za tak nevýznamnou zemi pro naše exportéry, že to považujete za  normální? Já jsem panu ministru zahraničí přátelsky nabídl svoji pomoc  a je mi líto, že, ač dosud věřím, že se situace změní, nebyla přijata.  Takže tím vyhovuji oné kritické poznámce po mém inauguračním projevu:  proč jste nemluvil o zahraniční politice? Nyní jsem o ní mluvil a řekl  jsem naprosto jasně, co si představuji pod ekonomickou diplomacií,  včetně role velvyslanců v této ekonomické diplomacii.Dovolte mi,  protože jsem se zavázal, že nebudu mluvit déle než šest hodin, že můj  projev se bude postupně chýlit ke konci. (Veselost v sále.) Chtěl bych  říci, že se velmi těším na spolupráci s tímto parlamentem. V této  zasedací síni jsem prožil dlouhá léta a snad něco z této zasedací síně  do mě vsáklo. Chci vám sdělit, že jsem pevně přesvědčen, že v této zemi  je jenom jedna demokracie. Není to demokracie prezidentská! Není to  demokracie vládní! Není to demokracie ministerská, ale je to parlamentní  demokracie! A já jsem plně připraven veškerá pravidla parlamentní  demokracie respektovat. Neočekávejte však ode mě, že budu úředníkem,  který přijde na Hrad, navleče si klotové rukávy a bude bezmyšlenkovitě  podepisovat, aniž by si to přečetl, vše, co mu na ten psací stůl  přistane.Protože i ďábel umí citovat Písmo svaté, dovolte mi,  abych zcela závěrem citoval výrok Václava Havla ze září 2001 pro deník  Právo: ""Prezident Miloš Zeman mně bude vděčný za to, že jsem nebyl  pouhým strojem na podpisy."" Prognostický odhad Václava Havla se sice  minul s realitou zhruba o deset let, ale to nic nemění na tom, že  opravdu jako přímo zvolený prezident nebudu strojem na podpisy. A pokud  chcete úředníka, který si ty klotové rukávy navleče, podepíše příslušné  listiny, aniž by je četl, dobře se naobědvá (otáčí se na ministra  zahraničí sedícího za ním ve vládní lavici) a potom usne (veselost), tak  jste si měli zvolit někoho jiného.Děkuji vám za vaši pozornost.Miloš Zeman, Poslanecká sněmovna, 7. května 2013, (stenografický zápis)"
2013-01-18;http://www.zemanmilos.cz/cz/clanky/projev-prezidenta-republiky-pri-prilezitosti-podpisu-prihlasky-ceskeho-olympijskeho-výboru-na-xxii-zimni-olympijske-hry-v-soci.htm;Projev prezidenta republiky při příležitosti podpisu přihlášky Českého olympijského výboru na XXII. zimní olympijské hry v Soči;"Vážený pane předsedo Českého olympijského výboru, vážený pane ministře obrany, vážení hosté,je  mi ctí, že se mohu účastnit tak významné sportovní a tělovýchovné  události, jako je přihláška na zimní olympijské hry v Soči. Chtěl bych  vám říci, že bych rád poněkud modifikoval Coubertinovo heslo, které  původně znělo: „Není důležité zvítězit, je důležité se zúčastnit."" Ano,  není důležité jenom zvítězit, ale důležité je nasadit všechny síly,  které člověk má, aby když se k němu blíží cíl, věděl, že vyčerpal  veškerý svůj potenciál. Veškeré své rezervy, a že mu z těch rezerv už  nic nezbylo. Že když dosahuje tohoto cíle, je na hraně svých schopností.  A bude-li tomu tak, pak toto samo o sobě je vítězství a já vám, jako  prezident republiky, mohu slíbit, že nebudu hodnotit úspěch našich  sportovců jenom podle počtu dosažených medailí, ale právě podle toho  kritéria, které jsem právě řekl. Protože bohužel v našem a ne  jen v našem národě, když někdo vyhraje, vyhráli jsme my. Když někdo  prohraje, prohráli oni. A je dobré si říci, že na těchto i jiných  olympijských hrách zvítězí všichni, kteří nasadí celou svou duši a celé  své srdce bez ohledu na výsledek.Miloš Zeman, prezident České republiky, Pražský hrad, Míčovna, 18. dubna 2013"
2013-01-25;http://www.zemanmilos.cz/cz/clanky/projev-prezidenta-republiky-pri-prilezitosti-prijeti-predstavitelu-cmkos.htm;Projev prezidenta republiky při příležitosti přijetí představitelů ČMKOS;Dobrý den, dámy a pánové,jsem velice rád, že jsem měl možnost dodržet svůj slib a setkat se  s vedením odborové konfederace, podobně jako jsem se před týdnem setkal  s vedením Svazu průmyslu a dopravy. Na těchto dvou setkáních jsem  zjistil jednu zajímavou věc - že zaměstnavatelé a zaměstnanci se mnohdy,  byť ne vždy, dokáží dohodnout. A obě dvě tyto skupiny mi sdělily, že  jediní, s kým se nedokáží dohodnout, je právě vláda. Nabídl jsem,  budu-li ovšem pozván, svoji účast na zasedání tripartity, protože jsem  se v inauguračním projevu zavázal na zmírňování konfliktů a tenzí, které  v naší společnosti existují, a dnes jsem vyslechl celou řadu zajímavých  inspirací, které využiji při svých postupných jednáních s jednotlivými  ministry české vlády.MIloš Zeman, prezident České republiky, Pražský hrad, 25. března 2013
